<?xml version="1.0" encoding="UTF-8"?>
<?xml-stylesheet href="The_Flies.css" type="text/css" charset="UTF-8"?>
<PLAY>
<TITLE>Žans Pols Sartrs. Mušas</TITLE>
<FM>
<P class="play.author">Žans Pols Sartrs</P>
<P class="play.title">Mušas</P>
<P class="original.author">Jean-Paul Sartre</P>
<P class="original.title">Les Mouches</P>
<P class="description">Drāma trijos cēlienos</P>
<P class="translator">No franču valodas tulkojis Vilnis Zariņš</P>
<P class="place.time">Rīgā 2009.gadā</P>

<P>Vilnis Zariņš (1930). Filozofijas doktors, LZA korespondētājloceklis. Daudzus gadus mācījis filozofijas vēsturi Latvijas Universitātē. Tulkojis latviski R.Dekarta, Voltēra, D.Didro, F.Larošfuko un citu autoru sacerējumus.</P>
<P>Vāku zīmējusi Lāsma Kalniņa.</P>
<P>Izdošanas datums: 2009.gada 26.septembris. Versija: 1.3.</P>
<P>Datorsalikums ar atvērtā koda tehnoloģijām: XML, XSLT, Formatted Objects, Apache FOP.</P>
</FM>





<SECTION id="preface" class="preface">
<TITLE>Tulkotāja priekšvārds</TITLE>

<P>Žans Pols Sartrs (1905.gada 21. jūnijs &#x2014; 1980. gada 15. aprīlis) ir viens no izcilākajiem 20. gadsimta franču kultūras darbiniekiem. Visvairāk viņš pazīstams kā eksistenciālisma virziena filozofs. Nozīmīgākie Ž. P. Sartra filozofiskie sacerējumi ir "Esamība un nekas" (1943. g.) un "Dialektiskā prāta kritika" (1960. g.). Viņš rakstījis arī romānus, lugas, arī publicistiska satura rakstus. Luga "Mušas" sacerēta Otrā pasaules kara gados un pirmo reizi izrādīta Parīzē 1943. gada jūnijā vācu okupācijas apstākļos. Kaut gan lugas tekstā nebija nekā aktuāli politiska, tās dažādi tulkojamā zemteksta dēļ kolaboracionisti panāca izrāžu pārtraukšanu. Tās atjaunojās tikai rudenī.</P>


<SUBSECTION id="preface_1">
<TITLE>Sižets</TITLE>

<P>Lugas sižets aizgūts no sengrieķu mitoloģijas un dažādi variēts jau antīkajā literatūrā. Tas īsumā ir šāds. Galvenais varonis Orests pēc ilgas prombūtnes atgriežas savā dzimtajā pilsētā Argosā. Pirms piecpadsmit gadiem Argosas tagadējie valdītāji &#x2014; Oresta māte Klitaimnēstra kopā ar savu mīļāko Egistu &#x2014; nogalinājuši Klitaimnēstras vīru, Oresta un Elektras tēvu Agamemnonu, kuram gan piemitušas vājības, tomēr viņš ir bijis Argosas likumīgais valdnieks. Egists savu kundzību uztur galvenokārt ar pavalstnieku garīgas paverdzināšanas līdzekļiem.</P> 

<P>Ar priesteru palīdzību Egists cenšas Argosas iemītniekos radīt pārliecību, ka likumīgā valdnieka nogalināšana nav viņa individuāls noziegums, bet gan visas tautas kopīgs nodarījums. Ik gadus Agamemnona nāves gadadienā liela mēroga ceremonijās Argosā veic mirušo iežēlināšanu. Tie ir svētki, kuros ikvienam pilsētas iedzīvotājam ir pienākums sevi nopelt un izlūgties no mirušajiem žēlastību. Ja visi ir grēcīgi, tad arī visbriesmīgākais noziedznieks kļūst aptuveni tāds pats kā pārējie. Juridiski it kā nebūtu pamata nevienu sodīt, bet visiem ir iemesls nožēlot savu vainu. Mirušo iežēlināšana un dzīvo biedēšana ar mirušo dusmām kļuvusi par pilsētas oficiālo ideoloģiju, kas visiem ir obligāta. Par tās neievērošanu draud bargs sods. Plašākā sabiedrībā Egists uzvedas tikai kā viens no līdzdalībniekiem grēkā, kurā it kā bija piedalījušies visi pilsētas iedzīvotāji. Ikviens dzīvais kādreiz savā mūžā ir sarūgtinājis vai nodarījis pārestību kādam no tiem, kuri tagad ir miruši. Tādēļ tiek atzīts, ka vainīgi ir visi. Pilsētas jaunajai paaudzei Egista noziegums ir kā "iedzimtais grēks". Argosas iedzīvotāji samierinājušies ar Egista kundzību. Arī svētkus viņi svin pēc valdītāju priekšrakstiem. Tikai Elektra, Agamemnona un Klitaimnēstras meita vēlas gāzt pašreizējo valdītāju varu, tomēr arī viņu visvairāk sanikno tas, ka viņa &#x2014; valdnieka meita &#x2014; pilī padarīta par kalponi, kam jāmazgā trauki un veļa.</P>

<P>Orests, kas sava verga, izglītotā Pedagoga vadībā apceļojis pasauli un iepazinis cilvēces kultūras labākos sasniegumus, nespēj bez riebuma un nicinājuma noraudzīties provinciālo Argosas valdītāju inscenētajās ākstībās. Vienlaikus viņš ar sāpēm konstatē, ka ir gluži svešs savai zemei un savai tautai. Sava tēva māju, kurā viņš dzimis, Orests spēj raksturot tikai teorētiski kā agrīnā doriešu stila celtni, kam piemīt pārspīlēts provinciāls svinīgums. Viņam ar Argosas iemītniekiem nav ne kopīgu pārdzīvojumu, ne kopīgu atmiņu. Bet arī nekur citur Orestam nav ne māju, ne dzimtenes. Nevienā zemē, nevienā tautā viņš nav savējais. Visu mūžu viņš ir sabijis svešumā, visur juties kā trimdinieks.</P>

<P>Neraugoties ne uz lietu dabiskās gaitas aizstāvja, cilvēku radītāja Jupitera centieniem nepieļaut izmaiņas un saglabāt Argosā pastāvošo kārtību, ne arī uz loģiski domājošā Pedagoga pūliņiem aizdabūt Orestu projām no Argosas, Orests ar Elektras palīdzību nogalina Egistu un bez Elektras līdzdalības arī Klitaimnēstru, savu māti. Ja Klitaimnēstra paliktu dzīva, viņa pēc Egista nāves būtu likumīga valdniece un izmaiņas Argosā nebūtu iespējamas.</P>

<P>Tomēr Klitaimnēstras nogalināšana, kas politiskā aspektā ir loģiska un pat nepieciešama rīcība, no cilvēcisko attiecību viedokļa viņas bērniem izrādās briesmīga nelaime. Viņiem nākas pārliecināties, ka cilvēku attiecības sabiedrībā nosaka ne tikai zinātne un loģika, bet lielā mērā arī tādi faktori, kurus cilvēku vairums nemaz neapzinās vai tikai neskaidri nojauš. Orientēšanās vienīgi uz savas rīcības tiešajiem rezultātiem, neņemot vērā un pat nenoskaidrojot situāciju kopumā, izrādās liktenīga Elektrai, kurai naids pret valdniekiem bija aizēnojis spēju prognozēt savas rīcības tālākās sekas un blakus rezultātus. Tā deformē arī visu turpmāko Oresta dzīvi, kaut arī Orests šādu iznākumu jau iepriekš bija prognozējis vai vismaz nojautis.</P> 

<P>Orestu un Elektru sāk vajāt pusaizmirstās, uz mātes dzimtas principiem veidotās ģimenes tiesību sargātājas &#x2014; Erīnijas. Erīnijas nevajāja Klitaimnēstru par Agamemnona nogalināšanu, jo no mātes dzimtas tradīciju viedokļa tas bija no viņai svešas dzimtas un turklāt bija upurējis dievietei Artemīdai savu un Klitaimnēstras meitu Ifiģēniju, lai gan pēc mātes dzimtas tiesību viedokļa bērni pieder vienīgi mātei. Arī Egista nogalināšana, ko veica Orests, Erīnijas neinteresē. Turpretī tuvu asinsradinieku dzīvība, ja radniecību rēķina pa mātes līniju, atrodas Erīniju aizsardzībā un pārkāpumus, ko pastrādājusi māte pret bērnu vai bērns pret māti, Erīnijas jeb mātes dzimtas personificētā sirdsapziņa nekad nepiedod.</P>

<P>Argosas iedzīvotāji nepriecājas par atbrīvošanu no tirānu jūga. Ilgajos Egista kundzības gados viņu garīgā paverdzināšana aizgājusi jau tik tālu, ka viņi samierinājušies ar savu valdītāju noziegumiem, pieņēmuši tos kā visas sabiedrības un arī sava dzīvesveida nenovēršamu nosacījumu. Taisnīguma atjaunošanu un noziedznieku sodīšanu viņi uztver kā noziegumu. Orestam un Elektrai nākas meklēt patvērumu Apollona templī. Šeit Jupiters viņiem piedāvā iespēju glābties un pat kļūt par Argosas valdītājiem, ja vien viņi nožēlotu savu dumpīgo rīcību, iekļautos tradīcijās, pret kurām tie līdz šim vērsušies un apsolītu nemainīt ne pastāvošo kārtību valstī, ne arī cilvēku domāšanas veidu. Elektrai, kuras rīcības galvenais motīvs bijis naids pret cilvēkiem, kas viņu padarījuši par kalponi, pēc atriebības īstenošanas vairs nav ne plānu, ne arī ētikas principu, kas regulētu viņas uzvedību. Viņa ir gatava atkal pakļauties Jupitera likumiem un nožēlot savu rīcību. Orests atsakās atzīt kādu par cilvēku augstāku autoritāti, taču pēc mātes nogalināšanas viņam nav iespējams Argosā palikt un viņš aiziet pasaulē.</P>

</SUBSECTION>




<SUBSECTION id="preface_2">
<TITLE>Zemteksti</TITLE>

<P>Līdzās tiešajam sižetam lugā ir daudzslāņaini zemteksti. Tie izgaismo autora nostāju jautājumos, kas attiecas uz cilvēka attiecībām ar sabiedrību. Sartrs uzstājas pret varas pretenzijām diktēt cilvēkiem dzīves veidu, pasaules izpratni un morāles kritērijus, pret reliģisko svētulību, pret savu laiku pārdzīvojušām tradīcijām. Lugas galvenā problēma ir cilvēka tiesības, turklāt ne tikai tiesības, bet pat pienākums būt brīvam, cīnīties par brīvību. Vissvarīgākā un visvairāk aizsargājamā no visām brīvībām ir garīgā brīvība. Arī tad, ja teorētiski spriežot, brīvības aizstāvēšana šķiet muļķīga un nejēdzīga, arī tad, ja apkārtējo cilvēku vairākums ir samierinājies ar savu nebrīvību, un situācijas maiņu jeb atbrīvošanos uztvertu kā nepatīkamu un nevēlamu traucējumu. Lieki piebilst, kāda nozīme šādu noskaņu izplatīšanai bija hitleriešu okupētajā Francijā. Ne velti Ž. P. Sartra darbus Padomju Savienībā netulkoja un neizdeva. jo tajos paustās idejas virzīja uz tādiem jautājumiem, kādus "Reālā sociālisma" varasvīri nepavisam negribēja atstāt toreizējā "mazā cilvēka", jeb, kā tad teica, "plašo darbaļaužu masu" apspriešanai vai pārdomām. 
</P>

<P>Lugas varoņus un to rīcību iespējams interpretēt arī alegoriski, kā dažādu indivīdam vai sabiedrībai piemītošu īpašību un iezīmju personifikāciju, kā arī šo alegorisko tēlu savstarpējās attiecības. Tādā gadījumā iespējamākie interpretējumi varētu būt:</P>

<P>Orests &#x2014; cilvēks,</P>
<P>Pedagogs &#x2014; prāts, zinātne,</P>
<P>Jupiters &#x2014; lietu dabiskā gaita, dabiskā kārtība, daba, dažviet reliģiozitāte.</P>
<P>Elektra &#x2014; emocionalitāte,</P>
<P>Klitaimnēstra &#x2014; iekāre,</P>
<P>Egists &#x2014; vara,</P>
<P>Virspriesteris &#x2014; reliģija,</P>
<P>Mušas &#x2014; iekšējie pārmetumi,</P>
<P>Erīnijas &#x2014; tradīcijas, aizspriedumi, sirdsapziņa.</P>

<P>Iespējamas arī citādas alegoriskas interpretācijas, kas sacerējumā nav sīkāk iztirzātas, bet parādītas ar izteiksmes līdzekļiem. Tāda, piemēram, varētu būt tēma par tautas kolektīvo vainu. Arī tādā nozīmē, kādā saviem pavalstniekiem to cenšas uzspiest despotiskais, varētu teikt arī totalitārais valdītājs Egists.
</P>
</SUBSECTION>


<SUBSECTION id="preface_3">
<TITLE>Lugas notikumu vēsturiskais pamats</TITLE>

<P>Jāatceras, ka Francijā pēc kapitulācijas 1940. gada vidū izveidojās kolaboracionistu valdība, kas sadarbojās ar okupantiem, organizēja liekulīgus tiesas procesus pret sakautās Francijas politiķiem un militārajiem darbiniekiem, pārmetot viņiem nepietiekami prasmīgu un efektīvu cīņu pret nacionālsociālistisko Vāciju. Apsūdzētie bija absurdā situācijā, jo viss, ko viņi varētu teikt savai aizstāvībai šādās tiesās, būtu valsts noslēpumu izpaušana ienaidniekiem. Taču visu tamlīdzīgu procesu jēga bija iedvest franču tautai apziņu, ka nevis okupanti, bet franču pašu politiķi un tālākās konsekvencēs visa franču tauta ir vainīgi par pazemojošās situācijas rašanos.</P>

<P>Kolaboracionisti nevarēja piedot franču tautas vairākumam cīņu par sociālās situācijas uzlabošanu Otrā pasaules kara priekšvakarā, darba laika normēšanu, apmaksātiem atvaļinājumiem un ģimeņu pabalstiem, iztēlojot situāciju tā, ka tikai negodīgi cilvēki prasa elementāru sociālu nodrošinājumu savām ģimenēm, bet valdības piekāpšanās šādām prasībām novedusi pie Francijas sakāves karā. Kolektīvā vaina lugā visā savā skarbumā gan izprotama arī pretējā nozīmē, proti, ka piecpadsmit gadus Argosas tauta nav cīnījusies pret despotisko režīmu un, lai atgūtu brīvību, tai vajadzīgs no citurienes atnācis glābējs. Tādēļ tautai ir tieši tādi valdītāji, kādus tā pelnījusi.</P>

<P>Ja lugu izprot pirmkārt kā okupētās Francijas sabiedrības spoguli, tad Orests pauž nostāju, kāda piemita konsekventiem cīnītājiem pret okupācijas režīmu. Elektra šādā interpretācijā pauž nostāju, kāda bija daudz plašākām sabiedrības aprindām. Tās, protams, ienīda okupantus, taču centās izvairīties no asins izliešanas, it īpaši, ja tās bija nevis vācu okupantu, bet gan franču kolaboracionistu asinis. Šādā gadījumā nekonsekventie cīnītāji viegli nonāca ķīlnieku lomā. Lugā tā notiek ar Elektru, kura sirds dziļumos nevēlas cīņā iet līdz tādām konsekvencēm, kādās viņu noved cīņas loģika. Šādā alegorijā Jupiters it kā personificē Višī režīmu vai maršalu Petēnu. Lai gan attiecībā pret šo režīmu un personām, kas tā vārdā rīkojās, tauta juta gan bailes, gan naidu, šis režīms tomēr it kā reprezentēja Francijas valstiskumu, pret ko ikvienam Francijas pilsonim jau kopš bērnības bija ieaudzināta cieņa un bijība. Arī pats reālais maršals Petēns bija Pirmā pasaules kara lielākās kaujas &#x2014; Verdenas cietokšņa aizstāvēšanas &#x2014; varonis. Egists tādā lugas interpretācijā reprezentē tiešos okupantu represīvos spēkus, bet Klitaimnēstra &#x2014; tās aprindas, kas cenšas pielāgoties ikvienam, kam ir vara.</P>

<P>Lugā skarts, bet detaļās neizstrādāts palicis jautājums par korelāciju starp trim savstarpēji saistītiem un citam citu noteicošiem faktoriem &#x2014; sabiedrību, cilvēka personību un kultūru. Orests, kura kultūras līmenis Pedagoga sniegtās izglītības un daudzo ceļojumu rezultātā tālu pārsniedz viņa dzimtās pilsētas iedzīvotāju redzesloku, nevar ciest Argosas iedzīvotāju kultūras līmenim atbilstošo sabiedrisko kārtību. Nepieņemama viņam arī šai attīstības pakāpei atbilstošā reliģiozitāte. Elektrai sabiedriskās intereses ir aptuveni tādas pašas kā Orestam, taču izglītības un kultūras līmenis daudz zemāks. Viņa nespēj atbrīvoties no tradīciju ietekmes un aizspriedumiem un saļimst zem personisko un sabiedrisko kolīziju nastas. Bet arī Orests, kam pietiek spēka un prasmes visu to atmest, nekļūst laimīgs. Šis jautājums lugas gaitā netiek risināts līdz galam.</P> 

<P>Dažās skaldnēs luga pauž Ž. P. Sartra attieksmi arī pret fundamentāliem jūdaistu un kristiešu reliģijas principiem, sevišķi par iedzimto grēku. Skatoties lugu, likumsakarīgi izvirzās jautājums, vai mūsdienu cilvēku ciešanu cēlonis ir Atzīšanas koka augļu ēšana Paradīzē un vai tagadējai paaudzei ir pienākums just atbildību par Jēzus krustā sišanu? Šī problēma ir aktuāla arī Latvijā. Otrā pasaules kara gados abas okupantu varas centās savos noziegumos iesaistīt arī latviešus. Izdevās iesaistīt tikai nedaudzus. Bet vai tie latvieši, kas noziegumus nav pastrādājuši un izauguši jau pēc kara, ir atbildīgi par okupantu noziegumiem?</P>

<P>Darbā attēlotā kolektīvā vaina ļauj secināt, ka okupantu noziegumos Latvijā vienlīdz vainīgi ir visi, kas te dzīvojuši &#x2014; gan bendes, gan viņu upuri. Savukārt Latvijas saimnieciskajās grūtībās vainojams katrs, kurš ņēmis kredītu, lai uzlabotu savas ģimenes sadzīves apstākļus. Jo tad varas kliķes, kas organizēti izlaupīja Latviju ar uzpūsta valsts aparāta starpniecību, veicot negodīgus iepirkumus un ņemot kukukļus, izrādās tikai vieni no cietējiem, kuri pārrēķinājušies tāpat kā citi. Ikdienišķu pārkāpumu un smagu noziegumu padarot morāli līdzvērtīgus, visi izrādās vienas bēdu lugas dalībnieki vien atšķirīgās lomās.</P>

</SUBSECTION>


<SUBSECTION id="preface_4">
<TITLE>Dažas eksistenciālisma teorētiskās problēmas</TITLE>

<P>Luga rāda despotiskas varas garīgo tukšumu un nespēju iekšējas evolūcijas ceļā pārtapt par likumīgu režīmu. Tādas varas upuri ir ne tikai tās pavalstnieki, tādi ir arī sargi un varas nesēji. Teorētiski no šādas varas it kā būtu iespējams glābties emigrācijā, taču emigrācija despotijas problēmu tikai atbīda, bet neatrisina. Orests atrodas priviliģēta emigranta situācijā &#x2014; viņš ir bagāts, guvis labu izglītību, daudz lasījis, iepazinis nozīmīgākos sava laika kultūras centrus, taču nekur viņam nav māju, nekur viņš nav savējais. Izrauties no individuālās izolētības viņš spēj tikai aktīvas darbības rezultātā, iesaistoties dzimtās pilsētas politiskās dzīves veidošanā, taču konkrētajā gadījumā šī iesaistīšanās var notikt vienīgi kā traģēdija, pēc kuras viņam pilsētā vairs nav vietas, kaut gan tās rezultātā viņš jau ir tai piederīgs. 
</P>

<P>Sabiedriskā
atsvešinājuma problēma, kurā izrādās
nonākuši gan varmācīgas politikas upuri, gan
tās realizētāji, gan arī it kā malā
stāvošie emigranti, caurvij visu lugu, kaut tikai retumis
izvirzās centrā, kļūstot par lugas sižeta
virzītāju. Sartru kā dramaturgu interesē
galvenokārt vai pat tikai individuālie
cilvēki. Līdzās indivīdiem viņa izpratnē
pastāv vēl pūlis, kas arī sastāv no
indivīdiem. Nekādu sabiedrības strukturējumu pēc
sociālās, etniskās vai profesionālās
piederības, ideju vai interešu kopības utt., Sartrs
neatzīst. Sabiedrības dzīvē viņš
nerāda nekā tāda, ko nevarētu reducēt uz
atsevišķo cilvēku darbības
rezultātiem.</P>

<P>Notikumu attīstība, dialogi, uzskatu sadursmes, kurās
aizstāvēšanās bieži izvēršas par
jauna uzbrukuma sagatavojumu, Sartru šajā lugā
interesē vairāk nekā rezultāts. Galveno varoņu
teksti dialogos ir visai gari, taču ikviens no tiem virza uz
priekšu lugā risinātās problēmas. Daudzas
varoņu replikas literatūras kritiķi salīdzinājuši
ar paukošanas meistaru zobenu cirtieniem. Tomēr autora
šķietamajai nevērībai pret lugas iznākumu
&#x2014; galvenais varonis aiziet uz visiem laikiem, atstājot jaunās
sabiedrības veidošanu tiem pašiem despotijas
izmocītajiem ļaudīm, kuriem pašiem pret
despotiju cīnīties nepietika spēka &#x2014; var rast arī
citu skaidrojumu. Lugas sacerēšanas un pirmizrādes
laikā Otrā pasaules kara iznākumu vēl bija grūti
paredzēt. Francijas patriotiem tad nācās domāt
nevis par to, kā iekārtot savu zemi pēc atbrīvošanās,
bet gan par to, kā rezultatīvāk sevi upurēt savas
zemes brīvības labā. Daudzi Pretošanās
kustības varoņi aizgāja "uz visiem laikiem"
savu laikabiedru, dažkārt arī ģimenes
locekļu nesaprasti, taču ar apziņu, ka izpildījuši
svarīgāko pienākumu. Tas arī ir viens no skaidrojumiem Oresta
apgalvojumam, ka važās iekaltais, cietumā ieslodzītais
vai krustā sistais var būt brīvs. Okupētās
Francijas apstākļos apcietināts Pretošanās
kustības dalībnieks varēja būt tuvāks savas
zemes un līdz ar to pats savai brīvībai nekā tas,
kas par brīvību necīnījās. Lugā autors
tirzā ne tik daudz cilvēka iekšējo, garīgo
brīvību, bet galvenokārt brīvību kā
iespēju rīkoties pēc savas izvēles un savas
pārliecības. 
</P>

<P>Autors
rāda, cik sarežģīta un iekšēji pretrunīga
cīņa par brīvību ir zemē, kas ilgstoši
bijusi pakļauta despotiskam režīmam. Tā nav cīņa
tikai pret ārējo ienaidnieku. Tā var būt sekmīga
vienīgi gadījumā, ja cīnītāji ir tikpat
nesaudzīgi arī pret okupantu atbalstītājiem pašu
zemē &#x2014; kolaboracionistiem. Ienaidnieka izpalīgi var
būt arī brīvības cīnītāja
radinieki, cilvēki ar nopelniem pagātnē, kas saņēmuši
augstus apbalvojumus un citas personas, ko gribētos saudzēt.
Taču no tautas cīņas loģikas viedokļa
saudzība pret naidnieka izpalīgiem ir nodevība. 
</P>

<P>Sabiedrisku spēku sadursmē svarīgs ir cīņas morālais aspekts &#x2014; kādu vērtību vārdā cīņa notiek. Neviens varonis nespēj pilnīgi abstrahēties no personiskajiem mērķiem, no savas individuālās biogrāfijas. Tad viņš pārstātu būt reāls cilvēks un kļūtu par idejas personifikāciju. Taču ikviena varoņa rīcības motivācijā individuālo un sabiedrisko mērķu samērs ir citāds. Svarīga ir morālā gatavība cīņai &#x2014; apziņa par savas rīcības taisnīgumu. Cīnītājs, kurš pārtrauc cīņu un nožēlo savu rīcību, ir sakauts daudz lielākā mērā nekā tas, kurš cīņā gājis bojā. Tādēļ vecās kārtības aizstāvis &#x2014; Jupiters &#x2014; neatlaidīgi cenšas panākt, lai Orests un Elektra savu rīcību nožēlo. Viņš ir gatavs dumpiniekus celt pat par valdniekiem, ja vien tie sabiedrībā saglabās iepriekšējo kārtību.  
</P>
</SUBSECTION>






<SUBSECTION id="preface_5">

<TITLE>Attieksme pret reliģiju un vēsturi</TITLE>

<P>Luga atklāj Ž. P. Sartra attieksmi pret reliģiju un dieviem: lugā tēlotais Dievs, šajā gadījumā Jupiters, kaut viņam ir liela vara pār dabas procesiem un sabiedrības norisēm, nepavisam nerūpējas par to, lai cilvēki būtu brīvi, kulturāli un laimīgi. Gluži otrādi, viņš vēlas, lai ļaudis būtu nomākti un pazemoti, bezpersoniski, savu reālo un iedomāto grēku nožēlotāji, kas Dieva priekšā mūžam jūtas vainīgi. Viņš pasaulē valda kā despots. Cieņa pret cilvēku viņam ir sveša. Viņš cenšas panākt, lai pasaulē tās nebūtu. Egista amorālā, uz meliem un varmācību balstītā kundzība Argosā viņam ir ļoti pa prātam, viņš dara visu, kas vien ir viņa spēkos, lai nepieļautu tās krišanu. Viņš itin kā pārņēmis Ludviga Feierbaha formulējumu: "jo nožēlojamāks ir cilvēks, jo varenāks Dievs."</P>

<P>Jupiters ir naidīgi noskaņots pret Pedagogu &#x2014; izglītības un zinātnes izplatītāju, kurš ir imūns pret visām ticībām un ticējumiem, pauž gluži citādus, ar reliģiozitāti nesavienojamus uzskatus. Taču Pedagogs jeb Zinātne nav cīnītājs, bet vergs. Viņš necīnās par saviem principiem, bet tikai pilda sava kunga rīkojumus, kaut gan bieži vien uzskata, ka kungs rīkojas nepareizi.</P>

<P>Lugas uzbūvē ievēroti klasiskās dramaturģijas principi. Darbība notiek vienā pilsētā vienas diennakts laikā. Dramatiskā kulminācija, kurā Orests nogalina savu māti &#x2014; to uz skatuves nerāda &#x2014; ir otrā cēliena beigās.</P>

<P>Lugā nav ievērots vēsturiskums. Pedagogs runā par Argosas iedzīvotājiem, kam trūkst pieredzes tūristu uzņemšanā, lai gan tūrisms kā plašas sabiedrības nodarbība radās tikai 19. gadsimtā. Protams, atsevišķi valdošo aprindu piederīgie ceļoja arī Senajā Grieķijā un Senajā Romā, taču Trojas kara periodā un arī vairākus gadsimtus pēc tā Vidusjūras baseinā vēl nebija daudz nozīmīgu kultūras centru, ko varētu apceļot izglītošanās nolūkā.</P>

<P>Elektra mirušo svētkos ierodas tērpusies baltā kleitā, bet kleitu kā sieviešu apģērbu Senajā Grieķijā nevalkāja. Kareivis roku slauka gar biksēm, kaut gan antīkās sabiedrības cilvēki bikses nenēsāja. Sargi lēš, ka Agamemnons esot svēris 125 kilogramu, kaut gan tāda svara vienība radīta tikai mūsu ēras 18. gadsimtā metriskās sistēmas ietvaros, tātad aptuveni 3000 gadu vēlāk. Elektra saka, ka vakarā bodnieks veikalam priekšā aizlaiž dzelzs priekškaru. Īstenībā dzelzs plašu lietojumu Grieķijā ieguva tikai dažus gadsimtus pēc Trojas kara un sākotnēji tā bija dārga, tādēļ to lietoja vienīgi ieroču un darba rīku gatavošanai.</P>

<P>Agamemnons saskaņā ar leģendu Trojas kara laikā bijis desmit gadu prom no mājām. Viņa sieva Klitaimnēstra šajā laikā savu zemi nav pametusi, (ja neskaita īsu braucienu uz Aulidu pašā kara sākumā), bet Agamemnonam atgriežoties Argosā, tur atrodas trīsgadīgais Agamemnona dēls Orests. Pedagogs izsakās par Oresta iespējām mācīt filozofiju vai arhitektūru ikvienā lielā universitātes pilsētā, kaut gan filozofija kā garīgās dzīves nozare Grieķijā sāka veidoties dažus gadsimtus pēc Trojas kara. Ja pieņemam, ka Trojas karš risinājies 12. gadsimta pirmajā pusē pirms mūsu ēras, kā uzskata vairums vēsturnieku, jāpatur vērā, ka par filozofiju kā par patstāvīgu garīgās dzīves nozari Senajā Grieķijā iespējams runāt tikai sākot ar 6. gadsimtu p.m.ē., bet universitātes attīstījās tikai viduslaikos un antīkajā pasaulē to nemaz nebija. Nozīmīgi antīkās arhitektūras pieminekļi radās ilgi pēc Trojas kara. Jupiters kā argumentu par labu sevis iedibinātajai pasaules kārtībai min paisumu un bēgumu, lai gan Vidusjūrā, uz kuras norišu pamata senie grieķi veidoja savu pasaules uzskatu, šīs parādības izpaužas ļoti vāji. Grieķi pirmo reizi ar tām reāli saskārās tikai Aleksandra Lielā karagājiena laikā, nonākot pie Indijas okeāna, un bija par tām ļoti pārsteigti. Līdzīgu anahronismu darbā ir daudz. Arī lugas notikumu vieta nav skaidra. Agamemnona varas galvenais centrs, kā liecina antīkās pasaules teksti, arheologu pētījumi un citi materiāli, bijusi Mikēnu pilsēta, nevis Argosa. Agamemnona valstī Argosai bija liela, taču ne dominējošā nozīme, bet Sartra lugā Mikēnas nekur netiek minētas.</P>

</SUBSECTION>


<SUBSECTION id="preface_6">
<TITLE>Antīko tēmu risinājumi pagātnē</TITLE>

<P>Oresta tēma saistījusi literātu uzmanību dažādos vēstures periodos. Antīkajā pasaulē par Agamemnona ģimenes locekļu savstarpējām attiecībām vēsta Homēra Odiseja, it īpaši tās III un XI dziedājums, Eshila triloģija "Oresteja", Sofokla, Eiripīda, Senekas un arī citu autoru sacerējumi. Par dažiem Ž. P. Sartra lugas varoņiem un lugā minētajiem notikumiem, kurus Sartrs aizguvis no antīkās tradīcijas, īsa informācija sniegta tulkotāja piezīmēs šā izdevuma pielikumā. Ž. P. Sartrs no Orestejas bagātā problēmu klāsta ņēmis tikai nelielu daļu. Sartra lugā ļoti maz teikts par Ifiģēniju, kuras upurēšana Aulidā saskaņā ar leģendu Klitaimnēstrai bija galvenais iegansts Agamemnona nogalināšanai. Nemaz nav minēta sagūstītā Trojas ķēniņa Priāma meita Kasandra, kuras klātbūtne būtiski sarežģīja Agamemnona un Klitaimnēstras attiecības. Ļoti bāli lugā rādīts Oresta un Elektras pienākums atriebt sava tēva nāvi, jo Sartra lugā viņi darbojas galvenokārt citu motīvu mudināti un Agamemnona nāve viņu rīcībai drīzāk kalpo par ieganstu, nevis par tās dziļāko cēloni. Bez detalizētāka izvērsuma palicis jautājums arī par lāstu, kas guļ uz  Atreja dzimtu, kaut gan zemtekstā tas nepārprotami jūtams.</P>
	 
<P>Tikpat viegli ieskicēts jautājums par Klitaimnēstru kā par matriarhāta ideju paudēju. Zinādama, ka Elektra viņu nīst, viņa tomēr apgalvo, ka labāk nogrieztu sev roku, nekā kaitētu savam bērnam. Vīra nāvi viņa atceras ar prieku, taču par savu dēlu, ko uzskata par mirušu, sēro visu mūžu.</P>

<P>Saskaņā ar tradīciju, kāda kopš 17. gadsimta pastāv Francijā, Anglijā un dažās citās Rietumeiropas zemēs, augstākais grieķu dievs Sartra lugā, vadoties no romiešu tradīcijas, tiek dēvēts par Jupiteru, kaut gan sengrieķu mitoloģijā to, protams, sauca par Zevu. Tomēr Erīnijām Sartrs paturējis grieķisko nosaukumu un nav pārdēvējis tās par fūrijām, kā to prasītu romiešu tradīcija. Protams, te jāpatur vērā ne vien tradīcija, bet arī apstāklis, ka 20. gadsimta Rietumeiropas autoriem grieķu mitoloģijas varoņi un tēmas ir bijuši tikai literāri tēli un modeļi, ko viņi izmantojuši daudz mūsdienīgāku problēmu risināšanai.</P>

</SUBSECTION>


<SUBSECTION id="preface_7">
<TITLE>Lugas tulkošanas gaita un izdošanas grūtības</TITLE>
<P>Lugas kopija oriģinālvalodā manā rīcībā nonāca 1976. vai 1977. gadā. Kopš tā laika citu pēc cita esmu pārtulkojis un arī savās lekcijās citējis filozofijas problēmu visvairāk piesātinātos dialogu fragmentus. Visu lugas tekstu no sākuma līdz galam latviski esmu pārtulkojis 1996. gadā. Turpmāko gadu laikā esmu centies noslīpēt atsevišķas tulkojuma detaļas. Tulkojuma manuskriptu esmu devis lasīt vairākiem saviem kolēģiem un citiem paziņām. Arī izdevniecību darbiniekiem un teātra ļaudīm. Daži lasītāji norādījuši uz valodas negludumiem latviešu tekstā vai citām nepilnībām. Šos aizrādījumus esmu rūpīgi pārdomājis un daļu no tiem ņēmis vērā. Te gribu izteikt pateicību visiem, kas tā vai citādi veicinājuši teksta uzlabošanu.</P>

<P>Mani centieni tulkojumu izdot nav bijuši sekmīgi. Dažas Latvijas izdevniecības gan izteica vēlēšanos iepazīties ar tulkojuma manuskriptu, taču pēc kāda laika atdeva manuskriptu atpakaļ un paziņoja, ka ir ar mieru izdot latviski vienīgi pašu lugu bez tulkotāja piezīmēm. Tāda rīcība būtu dabīga un pareiza, ja Latvijā teorētisko uzskatu apmaiņa par franču kultūru 20. gadsimtā būtu tikpat rosīga un intensīva kā Francijā, un ja vairumam latviešu inteliģences franču 20. gadsimta filozofu teksti, ieskaitot rakstus periodiskajos izdevumos, būtu tikpat viegli pieejami kā franču inteliģentiem, bet strīdi par to interpretāciju būtu tikpat labi zināmi.</P>

<P>Tomēr realitāte ir tāda, ka minētā Sartra luga, ja to publicētu bez piezīmēm, būtu labi saprotama tikai šauram lasītāju lokam, galvenokārt tiem, kuri bez pūlēm to var lasīt arī oriģinālā vai tādos tulkojumos, kas izdoti citās valodās. Latviešu kultūra un latviešu inteliģence, bet it īpaši studenti, tādā gadījumā iegūtu maz jaunu rosinājumu un tulkojums gandrīz bez pēdām nogrimtu aizmirstībā. Tādam risinājumam es nepiekritu, jo galvenais kritērijs, kādēļ esmu izšķīries par tā vai cita sacerējuma tulkošanu latviski, ir bijis atzinums, ka šāds tulkojums ir vajadzīgs latviešu sabiedrības garīgai bagātināšanai. Šādās sarunās bez rezultāta pagājuši trīspadsmit gadi. Iestājusies 2009. gada ekonomiskā krīze. Krasi palielināti nodokļi par grāmatu izdošanu un to dēļ izdevniecību interese par sagatavoto manuskriptu kļuvusi vēl mazāka nekā līdz šim. Šādā situācijā, turpinot pasīvi gaidīt situācijas radikālu uzlabošanos, nav reālu cerību redzēt lugas tulkojuma izdošanu &#x2014; man jau ir diezgan daudz gadu. Tādēļ jūtos spiests atteikties no darba izdošanas masu tirāžā, arī no profesionāla redaktora un korektora līdzdalības.</P>

<P>Nolēmu darbu ar sev pieejamiem līdzekļiem darīt pieejamu tikai šauram lasītāju lokam. Ja atsauksmes no viņiem būs pozitīvas, turpināšu strādāt pie tā uzlabošanas. Centīšos manuskriptu deponēt dažās Latvijas bibliotēkās, kur tas kā kultūras fakts varētu mierīgos apstākļos gaidīt labvēlīgākus izdošanas apstākļus. Uzskatu, ka literārs (un arī citāda rakstura) sacerējums pēc tam, kad autors to oriģinālvalodā publicējis, ideju aspektā kļūst par visas sabiedrības īpašumu. Tā kā tulkojumu veicu nevis peļņas, bet prieka dēļ, šādi rīkodamies, atsakos no visiem ienākumiem, ko varētu gūt, ja ievērotu likumdošanā paredzētos publicēšanas priekšrakstus. Tulkojumu, arī manas piezīmes pie tā atļauju ikvienam izmantot pēc saviem ieskatiem. Tomēr lūdzu paturēt vērā, ka tulkojuma izmantošanu vai pavairošanu arī nākotnē nevajadzētu orientēt uz peļņas gūšanu, jo tā tiktu aizskartas Sartra mantinieku tiesības uz autora honorāru par sacerējumu oriģinālvalodā. 
</P>
</SUBSECTION>

<SUBSECTION id="preface_8">
<TITLE>Novēlējumi lasītājiem</TITLE>

<P>Tiem, kuri lugu iepazīs ne tik daudz kā literatūras šedevru, bet pirmkārt kā filozofijas tekstu, gribu norādīt dažus mezglus, ar kuriem varētu sākt citu filozofisko problēmu apcerēšanu. Pirmajā cēlienā detalizēti tēlota indivīda sabiedriskā atsvešinātība. Tā šobrīd aktuāla arī Latvijā. Lugā Orests jūtas nelaimīgs tādēļ, ka viņam nekur nav māju, nav dzimtenes, vietas, kur viņš justos kā savējais. Daudzi mūsdienu jaunie latvieši līdzīgu problēmu jūt ačgārni, &#x2014; ilgstošā okupācijā viņu dzimtene, sabiedriskās attiecības tajā ir smagi deformētas, pat degradētas līdz tik primitīvām formām, ka viņiem grūti pieņemt un atzīt tās par savējām. Viņos dzimst tieksme pārcelties uz tām Eiropas zemēm, kurās totalitārisma paliekas sabiedrībā ir konsekventi pārvarētas, vai to tur nekad nav bijis. Daži Latvijas jaunieši, salīdzinot ar lugas Orestu, ačgārni izjūt saistību ar savu zemi. Viņi nevēlas nekur būt savējie, iedomājas, ka, atraisīdamies no saistībām pret savu zemi un tautu, izdzēšot no apziņas pat atmiņas par tām, viņi kā kosmopolīti kļūs laimīgāki. Bet lugā Orests jūt, ka ar prātu, izglītību un zinātni nepietiek, lai cilvēks justos labi. Turklāt daudzi mūsu jaunieši neprot vai negrib izmantot arī tās ne vienmēr spožās, tomēr reālās iespējas gūt stabilu izglītību, kas Latvijā vieglāk vai grūtāk ir pieejamas gandrīz ikvienam, kurš vien vēlas mācīties. Lugas varonim Orestam šai jautājumā ir bijis vieglāk tādā ziņā, ka viņam nav nācies dzirdēt tik daudz demagoģiskas dezinformācijas kā Latvijas jauniešiem un vienmēr tuvumā bijis kvalificēts konsultants.  
</P>

<P>Tā
kā Satrs daudz mācījies no vācu filozofa
G.V.F. Hēgeļa, bet Hēgelis dažos aspektos ir I. Kanta
mācības turpinātājs, viņa varoņa personībā
un arī nostājā vietumis jūtama Kanta morāles
likuma ietekme, proti, ka izvēles brīvības apstākļos
cilvēks ir atbildīgs par savu izvēli. Jeb
Oresta vārdiem: "Taisnīgums ir cilvēku darīšana,
un man nav vajadzīgs neviens Dievs, lai man to mācītu."
Mūsu jaunieši savā pasaules izpratnē
līdz Kanta ētikas mācības līmenim bieži
nemaz nepaceļas.</P>

<P>Egista
sarunu ar Jupiteru otrajā
cēlienā psihiatri dažkārt raksturo, kā tēlainu
psihiskās depresijas atainojumu. Filozofiskajā aspektā
tas ir spožs ateistiskā eksistenciālisma paraugs. Trešajā
cēlienā Oresta strīds ar Jupiteru par brīvību
ir iekarojis sev vietu gandrīz visās filozofijas
antoloģijās, kaut gan teorētiski tas ir vienkāršāks
nekā dialogi pirmajos cēlienos. Jautājums par brīvību
citā aspektā sīkāk iztirzāts tulkotāja
18. piezīmē. 
</P>

<P>Apzinos,
ka tulkojumam būtu vēlams vēl iziet caur stingra
profesionāla  redaktora rokām, taču pašreizējā
situācijā tā būtu liela greznība un vēl
vairāk novilcinātu jau sen pabeigtā tulkojuma
nonākšanu līdz lasītājiem. 
</P>

<P>Vilnis Zariņš 2009. gada septembrī.</P>
</SUBSECTION>
</SECTION>







<PERSONAE id="personae">
<TITLE>Darbojas:</TITLE>
<PGROUP>
<PERSONA>Jupiters</PERSONA>
<PERSONA>Orests</PERSONA>
<PERSONA>Egists</PERSONA>
<PERSONA>Pedagogs</PERSONA>
<PERSONA>Pirmais sargs</PERSONA>
<PERSONA>Otrais sargs</PERSONA>
<PERSONA>Virspriesteris</PERSONA>
</PGROUP>
<PGROUP>
<PERSONA>Elektra</PERSONA>
<PERSONA>Klitaimnēstra</PERSONA>
<PERSONA>Erīnija</PERSONA>
<PERSONA>Jauna sieviete</PERSONA>
<PERSONA>Veca sieviete</PERSONA>
</PGROUP>
<PGROUP>
<PERSONA>Vīrieši un sievietes no tautas</PERSONA>
<PERSONA>Erīnijas</PERSONA>
<PERSONA>Kalpotāji</PERSONA>
<PERSONA>Pils sargi</PERSONA>
</PGROUP>
</PERSONAE>


<SCNDESCR></SCNDESCR>
<PLAYSUBT>Žans Pols Sartrs. Mušas. Drāma trijos cēlienos</PLAYSUBT>



<ACT id="act1" title="1. cēliens">
<TITLE>I&#xA0;&#xA0;C Ē L I E N S</TITLE>

<SUBTITLE>Laukums Argosā. Jupitera &#x2014; mušu un nāves dieva statuja.
Baltas acis. Asinīm notašķīta seja.
</SUBTITLE>


<SCENE id="act1-1"><TITLE>I&#xA0;&#xA0;A I N A</TITLE>
<STAGEDIR>Vecas, melni tērptas sievietes ienāk procesijā un, lejot no
vāzēm, upurē vīnu statujas priekšā. Fonā &#x2014; zemē sēdošs idiots. 
Ienāk Orests<ANCHOR HREF="#note01">1</ANCHOR> un
Pedagogs, vēlāk Jupiters.</STAGEDIR>


<SPEECH>
<SPEAKER>ORESTS</SPEAKER>
<LINE>Klau,
labās sievas!</LINE>
</SPEECH>

<STAGEDIR>Viņas
visas apgriežas, iekliedzoties.</STAGEDIR>

<SPEECH>
<SPEAKER>PEDAGOGS</SPEAKER>
<LINE>Vai
jūs varētu mums pateikt?.. 
</LINE>
</SPEECH>

<STAGEDIR>Viņas
nospļaujas zemē un soli atkāpjas.</STAGEDIR>


<SPEECH>
<SPEAKER>PEDAGOGS</SPEAKER>
<LINE>Paklausieties,
mēs esam aizmaldījušies
ceļotāji. Es lūdzu jums tikai uzziņu.</LINE>
</SPEECH>

<STAGEDIR>Nometušas
savas vāzes,
vecās sievietes aizbēg.</STAGEDIR>

<SPEECH>
<SPEAKER>PEDAGOGS</SPEAKER>
<LINE>Vecās maitas. Vai tad šķita, ka es kāroju viņu daiļumus? Ak, manu saimniek, kāds patīkams ceļojums! Jauka gan bija jūsu iedoma doties uz šo nostūri, kad Grieķijā un Itālijā ir pieci simti pilsētu, kur ir labi vīni, mājīgas viesnīcas un ļaužu pilnas ielas. Šie kalnu iedzīvotāji, kā šķiet, nekad nav redzējuši tūristus; es esmu simtām reižu vaicājis ceļu šajā sasodītajā, saules pārkarsētajā pilsētelē. Visur tie paši izbaiļu kliedzieni, tā pati paniskā bēgšana, tie paši smagnējie melnie gājieni. Pū! Šīs tuksnesīgās ielas, vibrējošais gaiss un šī saule! Kas var būt vēl nelādzīgāks par sauli?</LINE>
</SPEECH>


<SPEECH>
<SPEAKER>ORESTS</SPEAKER>
<LINE>Esmu te dzimis.</LINE>
</SPEECH>



<SPEECH>
<SPEAKER>PEDAGOGS</SPEAKER>
<LINE>Tā
varētu būt. Bet jūsu vietā es ar to nelepotos.</LINE>
</SPEECH>



<SPEECH>
<SPEAKER>ORESTS</SPEAKER>
<LINE>Es
esmu te dzimis, un man nākas taujāt ceļu kā kādam
garāmgājējam. Pieklauvē pie šīm
durvīm!</LINE>
</SPEECH>



<SPEECH>
<SPEAKER>PEDAGOGS</SPEAKER>
<LINE>Ko
tad jūs cerat? Ka jums atbildēs? Paraugieties uz šīm
mājām un sakiet, kā tās izskatās. Kur ir to
logi? Tās tos pavērsušas pret pagalmiem, kuri, kā
rādās, ir stingri noslēgti un visai tumši, bet
pret ielu tās pagriezušas savas
pēcpuses. (<I>Orests izdara žestu.</I>) Nu,
labi. Es pieklauvēšu, bet tas ir bezcerīgi.</LINE>
</SPEECH>

<STAGEDIR>Viņš
klauvē. Klusums. Viņš klauvē vēlreiz;
durvis paveras.</STAGEDIR>



<SPEECH>
<SPEAKER>BALSS</SPEAKER>
<LINE>Ko
vēlaties?</LINE>
</SPEECH>



<SPEECH>
<SPEAKER>PEDAGOGS</SPEAKER>
<LINE>Vienkāršu
uzziņu. Vai jūs varētu pateikt, kur dzīvo...</LINE>
<STAGEDIR>Durvis strauji aizcērtas.</STAGEDIR>
</SPEECH>


<SPEECH>
<SPEAKER>PEDAGOGS</SPEAKER>
<LINE>Ejiet
tak jūs kārties! Vai jūs esat apmierināts Oresta
kungs un vai ar šo pieredzējumu jums pietiek? Ja
vēlieties, es varu klauvēt pie visām durvīm.</LINE>
</SPEECH>



<SPEECH>
<SPEAKER>ORESTS</SPEAKER>
<LINE>Lai
jau paliek. 
</LINE>
</SPEECH>



<SPEECH>
<SPEAKER>PEDAGOGS</SPEAKER>
<LINE>Nu tā! Bet te jau kāds ir. (<I>Viņš tuvojas idiotam.</I>) Kungs!</LINE>
</SPEECH>



<SPEECH>
<SPEAKER>IDIOTS</SPEAKER>
<LINE>Ē,! [<I>platais patskanis. Tulk.piez.</I>]</LINE>
</SPEECH>



<SPEECH>
<SPEAKER>PEDAGOGS <STAGEDIR>no jauna sveicina</STAGEDIR></SPEAKER>
<LINE>Godāts
kungs!</LINE>
</SPEECH>



<SPEECH>
<SPEAKER>IDIOTS</SPEAKER>
<LINE>Ē!</LINE>
</SPEECH>

<SPEECH>
<SPEAKER>PEDAGOGS</SPEAKER>
<LINE>Vai
jūs varētu pateikt, kur atrodas Egista nams?</LINE>
</SPEECH>


<SPEECH>
<SPEAKER>IDIOTS</SPEAKER>
<LINE>Ē!</LINE>
</SPEECH>



<SPEECH>
<SPEAKER>PEDAGOGS</SPEAKER>
<LINE>Egista,
Argosas karaļa nams.</LINE>
</SPEECH>



<SPEECH>
<SPEAKER>IDIOTS</SPEAKER>
<LINE>Ē,! Ē,!  
</LINE>
<STAGEDIR>Fonā parādās Jupiters.</STAGEDIR>
</SPEECH>



<SPEECH>
<SPEAKER>PEDAGOGS</SPEAKER>
<LINE>Nu,
neraža! Vienīgais, kas nebēg, izrādās idiots.
(<I>Jupiters
parādās atkal.</I>)
Tad nu gan! Tas mums sekojis līdz šejienei.</LINE>
</SPEECH>



<SPEECH>
<SPEAKER>ORESTS</SPEAKER>
<LINE>Kas?</LINE>
</SPEECH>

<SPEECH>
<SPEAKER>PEDAGOGS</SPEAKER>
<LINE>Tas
bārdainis...</LINE>
</SPEECH>

<SPEECH>
<SPEAKER>ORESTS</SPEAKER>
<LINE>Tu
sapņo. 
</LINE>
</SPEECH>

<SPEECH>
<SPEAKER>PEDAGOGS</SPEAKER>
<LINE>Tūlīt
viņš atkal būs redzams.</LINE>
</SPEECH>

<SPEECH>
<SPEAKER>ORESTS</SPEAKER>
<LINE>Tev
rādās.</LINE>
</SPEECH>

<SPEECH>
<SPEAKER>PEDAGOGS</SPEAKER>
<LINE>Nekādā
ziņā. Visā mūžā neesmu redzējis tādu
bārdu, ja neskaita to no bronzas, kas rotā Jupitera
Ahenobarba<ANCHOR HREF="note01a">1a</ANCHOR> seju Palermā<ANCHOR HREF="note01b">1b</ANCHOR>. Lūk, viņš parādās
atkal. Ko viņam no mums vajag?</LINE>
</SPEECH>

<SPEECH>
<SPEAKER>ORESTS</SPEAKER>
<LINE>Viņš
ceļo, tāpat kā mēs.</LINE>
</SPEECH>

<SPEECH>
<SPEAKER>PEDAGOGS</SPEAKER>
<LINE>Nu,
nu! Mēs viņu sastapām ceļā uz Delfiem<ANCHOR HREF="note02">2</ANCHOR>.
Un, kad Itejā mēs iekāpām kuģī, viņa
bārda tur bija jau priekšā. Noplijā<ANCHOR HREF="note03">3</ANCHOR> mēs
nevarējām ne soli paspert, kur viņš nemaisītos
mums pa kājām. Tagad, lūk, viņš atkal klāt
kā likts. Jums tā, protams, šķiet sagadīšanās?
(<I>Viņš
ar roku gaiņā mušas.</I>)
Nē, tās Argosas mušas šķietas daudz
viesmīlīgākas par cilvēkiem. Paraugieties tikai,
nu paraugieties taču! (<I>Viņš
norāda uz
idiota aci.</I>)
Veselas divpadsmit sametušās viņa acī kā
uz tortes, bet viņš tik
smaida kā eņģelītis. Priecājas, ka viņam
sūc acis. Un viņam no acīm tiešām sūcas
strutas, baltas kā rūgušpiens. (<I>Viņš
gaiņā mušas.</I>)
Nu vienreiz pietiek, labi! Lūk, tās jau uzmācas
jums. (<I>Viņš
tās gaiņā.</I>)
Tas gan var jūs iepriecināt: jūs sūrojaties,
ka esat svešinieks pats savā zemē, taču šīs
plēsoņas jums rīko svētkus, viņas ar savu
izturēšanos rāda, ka jūs atzīst. (<I>Viņš
tās padzen</I>.)
Nu, mierā taču! Mierā! Bez asins izliešanas! No kurienes
tās rodas? Tās taisa lielāku troksni nekā
klabatas un ir lielākas par spārēm.</LINE>
</SPEECH>

<SPEECH>
<SPEAKER>JUPITERS,
<STAGEDIR>kas
pienācis tuvu</STAGEDIR></SPEAKER>
<LINE>Tās
vienkārši ir nedaudz uzbarojušās gaļas
mušas. Pirms piecpadsmit gadiem tās uz pilsētu
atvilināja spēcīga maitas smaka. Kopš tā
laika tās te pieņemas treknumā. Vēl pēc
gadiem piecpadsmit tās varētu būt jau mazu vardīšu
lielumā.</LINE>
<STAGEDIR>Klusums.</STAGEDIR>
</SPEECH>

<SPEECH>
<SPEAKER>PEDAGOGS</SPEAKER>
<LINE>Ar ko mums tas gods?</LINE>
</SPEECH>

<SPEECH>
<SPEAKER>JUPITERS</SPEAKER>
<LINE>Mans
vārds ir Demetrijs. Es nāku no Atēnām<ANCHOR HREF="note04">4</ANCHOR>.</LINE>
</SPEECH>

<SPEECH>
<SPEAKER>ORESTS</SPEAKER>
<LINE>Man šķiet, redzēju jūs uz kuģa pirms divām nedēļām.</LINE>
</SPEECH>

<SPEECH>
<SPEAKER>JUPITERS</SPEAKER>
<LINE>Arī
es jūs esmu redzējis.</LINE>
<STAGEDIR>Briesmīgi
kliedzieni no pils.</STAGEDIR>
</SPEECH>

<SPEECH>
<SPEAKER>PEDAGOGS</SPEAKER>
<LINE>Nu, lūk! Visam, kas te notiek, kā rādās, nav nekādas
jēgas, un pēc manām domām, saimniek, labākais,
ko varam darīt, ir doties projām.</LINE>
</SPEECH>

<SPEECH>
<SPEAKER>ORESTS</SPEAKER>
<LINE>Klusē!</LINE>
</SPEECH>

<SPEECH>
<SPEAKER>JUPITERS</SPEAKER>
<LINE>Jums
nav ko baidīties. Šodien ir mirušo svētki.
Šie kliedzieni iezīmē ceremonijas sākumu.</LINE>
</SPEECH>

<SPEECH>
<SPEAKER>ORESTS</SPEAKER>
<LINE>Jūs,
šķiet, esat labi informēts par Argosu.</LINE>
</SPEECH>

<SPEECH>
<SPEAKER>JUPITERS</SPEAKER>
<LINE>Pa
laikam es te piestaigāju. Biju te arī tad, kad atgriezās
ķēniņš Agamemnons<ANCHOR HREF="note05">5</ANCHOR>,
un uzvaras vainagotā grieķu flote noenkurojās Noplijas
reidā. No pils mūra varēja saskatīt baltās
buras. (<I>Viņš
gaiņā mušas.</I>) Tad
vēl mušu nebija. Argosa bija maza provinces pilsētiņa,
kas kūtri gozējās saulē. Nākamajā dienā
es līdz ar citiem pakāpos piekalnē un mēs ilgi
noraudzījāmies uz karalisko svītu, kas virzījās
pa ieleju. Bet otrajā dienā pret vakaru uz aizsargmūra
parādījās ķēniņiene Klitaimnēstra<ANCHOR HREF="note06">6</ANCHOR>,
ko pavadīja Egists<ANCHOR HREF="note07">7</ANCHOR>,
tagadējais valdnieks. Argosas ļaudis vēroja viņu
saulrietā sasārtušās sejas. Redzēja, kā
tie, noliekušies pāri mūra zobiem, ilgi raudzījās
uz jūru, un viņi nodomāja: "Tagad būs kaut
kas drausmīgs." Bet viņi neteica neko. Egists, jums
tas jāzina, bija karalienes Klitaimnēstras mīļākais.
Izvirtulis, kam jau tolaik bija slieksme uz melanholiju. Jūs,
šķiet, esat noguris?</LINE>
</SPEECH>

<SPEECH>
<SPEAKER>ORESTS</SPEAKER>
<LINE>Esmu
nosoļojis garu ceļu šajā sasodītajā
karstumā. Bet jūsu stāstījums liekas interesants.</LINE>
</SPEECH>

<SPEECH>
<SPEAKER>JUPITERS</SPEAKER>
<LINE>Agamemnons
bija lāga vīrs, taču, ziniet, viņam bija viens
liels trūkums. Viņš neļāva publiski
izpildīt nāves sodus. Diemžēl. Skaista pakāršana
izklaidē provinces ļaudis, padara cilvēkus nedaudz
vienaldzīgākus pret nāvi. Šejienes cilvēki
neko nesacīja, tādēļ, ka viņi garlaikojās,
gribēja redzēt kādu varmācīgu nogalināšanu.
Viņi klusēja arī tad, kad pilsētas vārtos
ieraudzīja parādāmies savu valdnieku. Un, kad viņi
redzēja kā Klitaimnēstra sniedza tam pretī savas
skaistās, iesmaržotās rokas, arī tad neteica neko.
Tobrīd būtu pieticis ar vienu vārdu,
vienu vienīgu vārdu, taču viņi klusēja, un
ikvienam galvā bija doma par lielu līķi ar pāršķeltu
seju.</LINE>
</SPEECH>

<SPEECH>
<SPEAKER>ORESTS</SPEAKER>
<LINE>Un
jūs, jūs neko neteicāt?</LINE>
</SPEECH>

<SPEECH>
<SPEAKER>JUPITERS</SPEAKER>
<LINE>
Vai tas jūs sarūgtina, jaunais cilvēk? Man tas patīk.
Tas rāda, cik jums cēlas jūtas. Nu, nē. Es
neteicu neko: neesmu šejienietis un tā nebija mana
darīšana. Taču Argosas ļaudis, otrā rītā,
kad viņi izdzirda sava valdnieka sāpju kliedzienus pilī,
viņi atkal klusēja un neteica neko, tie nolaida plakstiņus
pāri savām baudas pārņemtajām acīm, un
pilsēta bija kā sieviete kopošanās brīdī.</LINE>
</SPEECH>

<SPEECH>
<SPEAKER>ORESTS</SPEAKER>
<LINE>Un valda slepkava. Viņam tikuši piecpadsmit laimes gadi.
Biju iedomājis, ka dievi ir taisnīgāki.</LINE>
</SPEECH>

<SPEECH>
<SPEAKER>JUPITERS</SPEAKER>
<LINE>Nu,
nu! Nesteidzieties, nenosodiet dievus tik ātri. Vai tad vienmēr
jāsoda? Vai nav labāk visu šo jezgu pavērst par
labu tikumam?</LINE>
</SPEECH>

<SPEECH>
<SPEAKER>ORESTS</SPEAKER>
<LINE>Un
viņi to ir darījuši?</LINE>
</SPEECH>

<SPEECH>
<SPEAKER>JUPITERS</SPEAKER>
<LINE>Viņi
uzsūtījuši mušas.</LINE>
</SPEECH>

<SPEECH>
<SPEAKER>PEDAGOGS</SPEAKER>
<LINE>Kas
tad mušām te darāms?</LINE>
</SPEECH>

<SPEECH>
<SPEAKER>JUPITERS</SPEAKER>
<LINE>Ā!
Tas ir simbols. Bet par to, ko viņi tad darīja, spriediet
no šitā te: jūs redziet šo veco mūru
ložņu, to, kas tur lejā skraidelē gar akmeņiem ar
savām mazajām melnajām kājelēm, tā ir
lielisks eksemplārs no tās melnās un banālās
sugas, kura te ņudz. Es uzklūpu šim kukainim,
satveru to un parādu jums, (<I>Viņš
lec pie kādas vecenes, satver to un izvelk skatuves
priekšplānā</I>.)
Lūk, mans loms. Ir gan pretīgs! Fū! Tu mirkšķini
acis, un jūs taču visi esiet pieraduši pie
asiņainiem zobeniem saules gaismā. Redzat, kā
makšķeres galā spārdās zivs. Pasaki man,
vecā, tu laikam esi zaudējusi duci dēlu. Esi melnā
no galvas līdz kājām. Nu atbildi, tad es tevi varbūt
palaidīšu vaļā. Kādēļ tu valkā
sēras?</LINE>
</SPEECH>

<SPEECH>
<SPEAKER>VECENE</SPEAKER>
<LINE>Tā
Argosā ģērbjas.</LINE>
</SPEECH>

<SPEECH>
<SPEAKER>JUPITERS</SPEAKER>
<LINE>Tā
Argosā ģērbjas? Ā! es saprotu. Tu sēro par
savu valdnieku, par savu noslepkavoto valdnieku.</LINE>
</SPEECH>

<SPEECH>
<SPEAKER>VECENE</SPEAKER>
<LINE>Klusē!
Dieva dēļ, klusē!</LINE>
</SPEECH>

<SPEECH>
<SPEAKER>JUPITERS</SPEAKER>
<LINE>Esi
gana veca, lai būtu dzirdējusi tos briesmīgos
kliedzienus, kas tajā rītā skanēja visā
pilsētā<ANCHOR HREF="note08">8</ANCHOR>.
Kā tu tad rīkojies?</LINE>
</SPEECH>

<SPEECH>
<SPEAKER>VECENE</SPEAKER>
<LINE>Vīrs
bija uz lauka, ko es varēju darīt? Aizbultēju durvis.</LINE>
</SPEECH>

<SPEECH>
<SPEAKER>JUPITERS</SPEAKER>
<LINE>Jā,
un pavēri logu, lai varētu labāk dzirdēt.
Aizslēpusies aiz aizkariem, aizturēji elpu, spicēji
ausis, jūtot dīvainu kņudoņu pavēderē.</LINE>
</SPEECH>

<SPEECH>
<SPEAKER>VECENE</SPEAKER>
<LINE>Klusē!</LINE>
</SPEECH>

<SPEECH>
<SPEAKER>JUPITERS</SPEAKER>
<LINE>Tajā
naktī tu varen karsti mīlējies. Tie bija svētki, vai ne?</LINE>
</SPEECH>

<SPEECH>
<SPEAKER>VECENE</SPEAKER>
<LINE>Ak,
kungs, tie bija ... drausmīgi svētki.</LINE>
</SPEECH>

<SPEECH>
<SPEAKER>JUPITERS</SPEAKER>
<LINE>Asiņaini
svētki, par kuriem jūs neesat spējuši apbedīt
atmiņas.</LINE>
</SPEECH>

<SPEECH>
<SPEAKER>VECENE</SPEAKER>
<LINE>Kungs!
Vai esat mirušais?</LINE>
</SPEECH>

<SPEECH>
<SPEAKER>JUPITERS</SPEAKER>
<LINE>Mirušais!
Ej nu, trakā! Neraizējies par to, kas es esmu: tu darīsi
labāk, ja nodosies savām lietām un ar nožēlu
iemantosi debesu piedošanu.</LINE>
</SPEECH>

<SPEECH>
<SPEAKER>VECENE</SPEAKER>
<LINE>Ai,
kā nožēloju. Kungs, ja jūs zinātu, kā es
nožēloju, un mana meita arī, un mans znots ik gadu upurē
govi, un mans mazdēls, kam drīz būs septiņi gadi.
Mēs viņu esam audzinājuši nožēlā;
viņš ir rātns kā jēriņš,
pavisam gaišiem matiņiem un jau iedzimtā grēka
izjūtas pārņemts.</LINE>
</SPEECH>

<SPEECH>
<SPEAKER>JUPITERS</SPEAKER>
<LINE>Tas labi; vācies vecā slampa un pacenties aiz nožēlas nosprāgt! Tas ir tavs vienīgais glābiņš.
(<I>Vecene aizbēg.</I>) 
Vai nu es ļoti maldos, mani kungi, vai arī te ir darīšana
ar īstenu dievbijību, kas pēc vecā parauga
stingri dibināta uz bailēm.</LINE>
</SPEECH>

<SPEECH>
<SPEAKER>ORESTS</SPEAKER>
<LINE>Kas
jūs esat par cilvēku?</LINE>
</SPEECH>

<SPEECH>
<SPEAKER>JUPITERS</SPEAKER>
<LINE>Kas kādam daļa gar mani? Mēs runājām par dieviem. Nu, vai tad pērkonam vajadzēja Egistu nospert?</LINE>
</SPEECH>

<SPEECH>
<SPEAKER>ORESTS</SPEAKER>
<LINE>Vajadzēja... Ak, es nezinu, vai vajadzēja, un par to pasmejos; es neesmu
šejienietis. Vai Egists nožēlo?</LINE>
</SPEECH>

<SPEECH>
<SPEAKER>JUPITERS</SPEAKER>
<LINE>Egists? Tas nu gan būtu brīnums. Bet kāda tam nozīme. Visa pilsēta nožēlo viņa vietā. Tas kaut ko nozīmē, &#x2014; nožēlot. (<I>Briesmīgi kliedzieni pilī.</I>) Paklausieties! Lai viņi mūžam neaizmirstu sava valdnieka agonijas kliedzienus, viens vēršu dzinējs, kas izraudzīts savas skaļās rīkles dēļ, katrā gadadienā pils lielajā zālē šādi rēc. (<I>Orests ar žestu pauž riebumu.</I>)
Tas nav nekas. Redzēsim, ko teiksiet vēlāk, kad
izlaidīs mirušos. Pirms piecpadsmit gadiem tieši
šajā dienā noslepkavoja Agamemnonu. Kā
Argosas tauta kopš tā laika ir izmainījusies un cik
tuva tā tagad ir manai sirdij!</LINE>
</SPEECH>

<SPEECH>
<SPEAKER>ORESTS</SPEAKER>
<LINE><I>Jūsu</I>
sirdij?</LINE>
</SPEECH>

<SPEECH>
<SPEAKER>JUPITERS</SPEAKER>
<LINE>Lai nu paliek, jaunais cilvēk. Es runājos pats ar sevi. Man vajadzēja teikt &#x2014; tuva dievu sirdij.</LINE>
</SPEECH>

<SPEECH>
<SPEAKER>ORESTS</SPEAKER>
<LINE>Tiešām?
Asinīm notašķīti mūri, miljoniem mušu,
smirdoņa kā lopkautuvē, karstums kā ceplī,
izmirušas ielas, dievs ar tādu seju kā līķim,
izbiedēti tārpiņi, kas savu māju dzīlēs
sev sit pie krūtīm, un šie kliedzieni, šie
nepanesamie kliedzieni. Vai tad tas ir tas, kas patīk Jupiteram?</LINE>
</SPEECH>

<SPEECH>
<SPEAKER>JUPITERS</SPEAKER>
<LINE>Ak!
Nespriediet par dieviem, jaunais cilvēk, viņiem ir sāpīgi
noslēpumi.</LINE>
<STAGEDIR>Klusums.</STAGEDIR>
</SPEECH>

<SPEECH>
<SPEAKER>ORESTS</SPEAKER>
<LINE>Agamemnonam,
kā šķiet, bija meita. Meita vārdā Elektra<ANCHOR HREF="note09">9</ANCHOR>.</LINE>
</SPEECH>

<SPEECH>
<SPEAKER>JUPITERS</SPEAKER>
<LINE>Jā.
Viņa te dzīvo. Egista pilī &#x2014; lūk, tai pašā.
</LINE>
</SPEECH>

<SPEECH>
<SPEAKER>ORESTS</SPEAKER>
<LINE>Ā!
Tad šī ir Egista pils? Un ko Elektra domā par to
visu?</LINE>
</SPEECH>

<SPEECH>
<SPEAKER>JUPITERS</SPEAKER>
<LINE>Hē!
Viņa taču ir bērns. Bija arī dēls, kaut kāds
Orests. Runā, ka viņš esot miris.</LINE>
</SPEECH>

<SPEECH>
<SPEAKER>ORESTS</SPEAKER>
<LINE>Miris!
Nu pie velna, tad nu gan!</LINE>
</SPEECH>

<SPEECH>
<SPEAKER>PEDAGOGS</SPEAKER>
<LINE>Nu
kā tad, mans saimniek, jūs labi zināt, ka viņš
ir miris. Noplijas ļaudis taču mums stāstīja, ka
drīz pēc Agamemnona nāves Egists esot pavēlējis
viņu noslepkavot.</LINE>
</SPEECH>

<SPEECH>
<SPEAKER>JUPITERS</SPEAKER>
<LINE>Daži
domā, ka viņš esot dzīvs. Viņa
slepkavotājus esot pārņēmusi līdzcietība,
un viņi to pametuši mežā. To esot pieņēmuši
un uzaudzinājuši bagāti Atēnu pilsoņi. Man
gan labāk patiktu, ja viņš būtu miris.</LINE>
</SPEECH>

<SPEECH>
<SPEAKER>ORESTS</SPEAKER>
<LINE>Un
kādēļ?</LINE>
</SPEECH>

<SPEECH>
<SPEAKER>JUPITERS</SPEAKER>
<LINE>Iedomājieties,
ka viņš kādu dienu ierastos pie šīs
pilsētas vārtiem.</LINE>
</SPEECH>

<SPEECH>
<SPEAKER>ORESTS</SPEAKER>
<LINE>Un
tad?</LINE>
</SPEECH>

<SPEECH>
<SPEAKER>JUPITERS</SPEAKER>
<LINE>Hē! Nu, lūk, ja es viņu tad satiktu, es viņam teiktu... Es viņam sacītu: "Jaunais cilvēk..." Es viņu sauktu par jauno cilvēku, jo viņš, liekas, ir aptuveni jūsu vecumā. Starp citu, kungs, kāds ir jūsu vārds?</LINE>
</SPEECH>

<SPEECH>
<SPEAKER>ORESTS</SPEAKER>
<LINE>Es saucos Filēbs, esmu no Korintas<ANCHOR HREF="note10">10</ANCHOR>. Ceļoju izglītošanās nolūkā kopā ar vergu, kurš bija mans audzinātājs.</LINE>
</SPEECH>

<SPEECH>
<SPEAKER>JUPITERS</SPEAKER>
<LINE>Lieliski.
Es tātad teiktu: "Jaunais cilvēk, aizejiet! Kas jums
šeit meklējams? Vai jūs gribat, lai tiktu atzītas
jūsu tiesības? Ak! Jūs esat enerģisks un stiprs.
Jūs kļūsiet par drosmīgu virsnieku kareivīgā
armijā, un tas jums būs daudz labāk nekā valdīt
pār pamirušu pilsētu, pār sprāgoņu,
ko apsēdušas mušas. Šejienieši ir
lieli grēcinieki. Bet nu jau viņi ir stājušies
uz grēka izpirkšanas ceļa. Atstājiet viņus,
jaunais cilvēk! Atstājiet tos! Cieniet viņu skumjo
misiju, aizejiet uz pirkstgaliem. Jūs nepratīsiet dalīties
ar viņiem nožēlā, jo neesat piedalījies viņu
noziegumā, un jūsu nepiedienīgā nevainība
šķir jūs no viņiem kā dziļa aiza.
Aizejiet, ja viņus kaut cik mīlat. Aizejiet, citādi
jūs tos pazudināsiet: pa to laiku, kamēr jūs
viņus ceļā aizturēsiet, pirms jūs viņus
no tā novirzīsiet, kaut arī tas notiktu tikai uz
mirkli, visas viņu nožēlas, visas viņu vainas uz tiem
sabiezēs kā tauki aukstumā. Viņiem ir netīra
sirdsapziņa, tiem ir bailes &#x2014; bet bailes un netīra
sirdsapziņa ir tīkamākā smarža dievu nāsīm.
Jā, šīs nožēlojamās dvēseles ir
tīkamas dieviem. Vai jūs gribēsiet viņiem laupīt
dievu labvēlību? Un ko jūs viņiem dosiet vietā?
Netraucētu gremošanu, provinciāli tūļīgu
mieru un garlaicību. Ak! garlaicību, kas laimē ir tik
ikdienišķa. Laimīgu ceļu, jaunais cilvēk,
laimīgu ceļu! Pilsētas kārtību un dvēseļu
kārtību viegli izjaukt: ja jūs tās aizskarsiet,
jūs izraisīsiet katastrofu. (<I>Ieskatoties viņam acīs</I>.)
Briesmīgu katastrofu, kas kritīs atpakaļ uz jums."</LINE>
</SPEECH>

<SPEECH>
<SPEAKER>ORESTS</SPEAKER>
<LINE>Patiesi? Un to sakāt jūs? Nu, ja es būtu šis jaunais cilvēks, tad es jums atbildētu...
(<I>Viņi viens otru nomēra skatieniem.)</I></LINE>
<STAGEDIR>Pedagogs ieklepojas.</STAGEDIR>
<LINE>Hē, nezinu, ko es jums atbildētu. Varbūt, ka jums taisnība, turklāt tas uz mani neattiecas.</LINE>
</SPEECH>

<SPEECH>
<SPEAKER>JUPITERS</SPEAKER>
<LINE>Vēlu
jums veiksmi. Es vēlētos, kaut Orests būtu tikpat
saprātīgs. Nu, sveiki, miers ar jums, man ir savas
darīšanas.</LINE>
</SPEECH>

<SPEECH>
<SPEAKER>ORESTS</SPEAKER>
<LINE>Miers ar jums. 
</LINE>
</SPEECH>

<SPEECH>
<SPEAKER>JUPITERS</SPEAKER>
<LINE>Starp
citu, ja jums neliek mieru mušas, lūk līdzeklis, kā
varat tikt no tām vaļā. Paraugieties uz šo
spietu, kas dīc ap jums; es pavicinu dūri, pamāju ar
roku un saku: "Abraksas galla galla cē cē." Un
redziet, tās veļas zemē un jau rāpo kā 
kāpuri.</LINE>
</SPEECH>


<SPEECH>
<SPEAKER>ORESTS</SPEAKER>
<LINE>Pie Jupitera!</LINE>
</SPEECH>

<SPEECH>
<SPEAKER>JUPITERS</SPEAKER>
<LINE>Nieks
vien ir. Tikai tāds mazs sabiedrisks talants. Savā laikā
esmu bijis mušu dīdītājs. Ar labu dienu. Es jūs
vēl redzēšu. 
</LINE>
</SPEECH>

<STAGEDIR>Viņš iziet.</STAGEDIR>
</SCENE>




		

<SCENE id="act1-2"><TITLE>II&#xA0;&#xA0;A I N A</TITLE>
<STAGEDIR>ORESTS, PEDAGOGS</STAGEDIR>




<SPEECH>
<SPEAKER>PEDAGOGS</SPEAKER>
<LINE>Esiet
piesardzīgs. Šis cilvēks zina, kas jūs esat.</LINE>
</SPEECH>

<SPEECH>
<SPEAKER>ORESTS</SPEAKER>
<LINE>Vai tas ir cilvēks?</LINE>
</SPEECH>

<SPEECH>
<SPEAKER>PEDAGOGS</SPEAKER>
<LINE>Ak, saimniek, kā jūs mani sarūgtināt! Ko gan esat guvis no manām lekcijām, no tā smīnīgā skepticisma, ko jums mācīju? "Vai tas ir cilvēks?" Patiesi, pasaulē ir tikai cilvēki un ar to vien jau ir vairāk nekā diezgan. Šis bārdainis ir &#x2014; kaut kāds Egista špiks.</LINE>
</SPEECH>

<SPEECH>
<SPEAKER>ORESTS</SPEAKER>
<LINE>Atstājies
ar savu filozofiju. Tā man darījusi pārāk daudz
ļauna.</LINE>
</SPEECH>

<SPEECH>
<SPEAKER>PEDAGOGS</SPEAKER>
<LINE>Ļauna!
Vai tad cilvēkam kaitē, ja viņam dod gara brīvību?
Ak, kā jūs esat pārvērties. Agrāk taču
varēju jūsu sirdī lasīt kā grāmatā.
Vai beidzot jūs man pateiksiet, kas jums padomā? Kādēļ
esat atvilcis mani šeit? Un ko te gribat  darīt?</LINE>
</SPEECH>

<SPEECH>
<SPEAKER>ORESTS</SPEAKER>
<LINE>Vai
es nebūtu tev teicis, ka man te kaut kas darāms? Un
tātad... klusē! (<I>viņš
tuvojas pilij.</I>)
Lūk, <I>mana</I> pils. Tad te dzimis mans tēvs. Tad šeit kāda netikle
ar savu piegulētāju viņu noslepkavojuši. Arī
es te esmu dzimis. Man bija apmēram trīs gadi, kad Egista
rokaspuiši mani sagrāba. Droši vien mani iznesa pa
šīm durvīm; viens no viņiem mani turēja
rokās; man bija plaši ieplestas acis un es, bez šaubām,
raudāju... Ak! It neko neatceros. Es redzu lielu, neizteiksmīgu
celtni ar provinciāli uzsvērtu svinīgumu. Es to <I>redzu</I>
pirmo reizi.</LINE>
</SPEECH>

<SPEECH>
<SPEAKER>PEDAGOGS</SPEAKER>
<LINE>Neko
neatceraties, nepateicīgais saimniek, kaut esmu ziedojis desmit
gadu savas dzīves, lai dotu jums, ko atcerēties? Un
ceļojumi, ko esam veikuši? Un pilsētas, ko esam
apmeklējuši? Un arheoloģijas kurss, ko mācīju
jums vienam? Neko neatceraties? Nesen jums taču bijis tik daudz
piļu, altāru un tempļu, ko iegaumēt, ka jūs,
tāpat kā ģeogrāfs Pauzānijs<ANCHOR HREF="note11">11</ANCHOR>,
varētu sarakstīt ceļvedi pa Grieķiju.	 
</LINE>
</SPEECH>

<SPEECH>
<SPEAKER>ORESTS</SPEAKER>
<LINE>Pilis!
Jā, patiesi. Pilis, kolonnas, statujas! Kādēļ tad
es neesmu smagāks? Es, kam tik daudz akmeņu galvā? Un
Efesas tempļa<ANCHOR HREF="note12">12</ANCHOR> trīs
simti astoņdesmit septiņi pakāpieni. Kādēļ
tu man par tiem neko nesaki? Pa tiem taču esmu kāpis soli
pa solim, un es tos visus atceros. Septiņpadsmitais, šķiet,
bija ielūzis. Ak! sunim, vecam sunim, kas sildās,
izstiepies pie pavarda un, saimniekam ienākot, nedaudz pieceļas,
lai, klusi iesmilkstoties, viņu sveicinātu, šim
sunim ir vairāk atmiņu nekā man. Tas ir <I>viņa</I>
saimnieks, ko viņš pazīst. <I>Viņa</I>
saimnieks. Bet kas ir man?</LINE>
</SPEECH>

<SPEECH>
<SPEAKER>PEDAGOGS</SPEAKER>
<LINE>Kā gan jūs izturaties pret kultūru, mans kungs? Tā taču jums ir, jūsu kultūra, un es to esmu jūsos veidojis ar mīlestību, kā buķetē vienojot kopā savas gudrības augļus un savas pieredzes dārgumus. Vai tad jau kopš agras bērnības neesmu jums licis lasīt visādas grāmatas, lai jūs iepazītu atšķirības cilvēku uzskatos, un apbraukāt simts valstu, lai visdažādākajos apstākļos jūs redzētu, cik mainīga lieta ir cilvēku tikumi. Nu jūs esat jauns, bagāts un skaists, erudīts kā vecis, svabads no jebkādas kalpības un ticības, bez ģimenes, bez tēvijas, bez reliģijas, bez profesijas, brīvs uzņemties saistības, taču zināt, ka nekad nevajag iesaistīties, galu galā, &#x2014; augstākās raudzes cilvēks, kas turklāt var mācīt filozofiju vai arhitektūru ikvienā lielā universitātes pilsētā, un vēl jūs žēlojaties!</LINE>
</SPEECH>

<SPEECH>
<SPEAKER>ORESTS</SPEAKER>
<LINE>Taču
nē: Es nežēlojos. Nevaru žēloties. Tu esi man
piešķīris tādu brīvību, kāda ir
pavedieniem, ko vējš atrāvis zirnekļu tīkliem
un kas tagad lidinās desmit pēdas virs zemes; es nesveru
vairāk kā tīmeklis un mani var uzskatīt par tukšu
gaisu. Zinu, ka tā ir liela veiksme, un vērtēju to, kā
pienākas. (<I>Pēc brīža.</I>)
Ir cilvēki, kuri piedzimst ar saistībām: viņiem
nav izvēles, tie ir izsviesti uz ceļa. Ceļa galā
ir veikums, kas tos gaida. <I>Viņu</I>
veikums; viņi iet, to kailās pēdas spēcīgi
mīda zemi un nobrāžas uz akmeņiem. Tev tas šķiet
vulgāri <I>kaut kur</I>
virzīties. Bet ir arī citi, klusētāji, kas savu
siržu dziļumā izjūt neskaidru, pasaulīgu tēlu
smagumu. Viņu dzīve mainījusies, jo kādā
viņu bērnības dienā, piecu, septiņu gadu
vecumā ... Nu jā: tie nav augstākās raudzes
cilvēki. Jau būdams septiņgadīgs es zināju,
ka esmu trimdinieks, ļāvu, lai smaržas un skaņas,
lietus plīkšķēšana uz jumtiem, gaismas
vibrācijas slīd manam ķermenim garām; zināju:
tas pieder citiem, un es no tiem nekad nevarēšu veidot
savas atmiņas. Tiem, kam pieder mājas, lopi, kalpi un
lauki, atmiņas ir trekna barība. Bet es... Es taču,
paldies Dievam, esmu brīvs. Ak! cik es esmu brīvs. Un cik
augstprātīgi nevērīga var būt mana dvēsele.
(<I>Viņš tuvojas pilij.</I>)
Es te būtu dzīvojis. Nebūtu lasījis nevienu no
tavām grāmatām un varbūt pat neprastu lasīt:
augstmaņi jau reti kad prot lasīt. Bet pa šīm
durvīm es būtu iegājis un iznācis desmitām
tūkstošu reižu. Bērnu dienās es ar tām
rotaļātos, es būtu tajās iekāries, lai
šūpotos, tās čīkstētu bez mitas un
manas rokas būtu izjutušas to pretestību. Vēlāk
naktīs es tās būtu vēris klusi, pie meitenēm
iedams. Un vēl pēc tam, manas pilngadības dienā,
vergi tās atvērtu līdz galam vaļā, un es pa
tām būtu izjājis uz zirga. Manas vecās koka
durvis! Pat aizvērtām acīm es prastu atrast jūsu
aizbīdni. Un šī skramba tur lejā, to varbūt
es būtu atstājis aiz neveiklības pirmajā dienā,
kad man būtu uzticējuši zobenu. (<I>Viņš
pavirzās nost.</I>)
Agrīnais doriešu stils, vai ne? Un ko tu teiksi par šīm
zelta inkrustācijām? Līdzīgas esmu redzējis
Dodonā<ANCHOR HREF="note13">13</ANCHOR>.
Skaisti nostrādāts darbs. Nu labi, lai notiek pēc tava
prāta: tā nav <I>mana</I>
pils, ne arī <I>manas</I>
durvis. Un mums šeit nav ko darīt.</LINE>
</SPEECH>

<SPEECH>
<SPEAKER>PEDAGOGS</SPEAKER>
<LINE>Tas
nu ir prātīgi teikts. Ko gan jūs iegūtu, te
dzīvodams? Jūsu dvēsele tūdaļ sāktu
mocīties pretīgā nožēlā.</LINE>
</SPEECH>

<SPEECH>
<SPEAKER>ORESTS
<STAGEDIR>dedzīgi</STAGEDIR></SPEAKER>
<LINE>Vismaz
tā būtu manējā! Un šī tveice, kas
svilina man matus, arī būtu mana. Un arī mušu
sīkšana piederētu man. Šai pašā
stundā es, izģērbies kādā tumšā
pils istabā, pa slēģu spraugām vērotu
gaismas sārtojošo krāsu, gaidīdams, ka saule
norietēs un no zemes kā smarža pacelsies spirgtā
Argosas vakara krēsla, līdzīga simtiem tūkstošu
citu, taču mūžam jauna, mijkrēslis man. Iesim prom,
pedagog. Vai tu aptver, ka te mēs drīzi iznīksim citu
karstumā?</LINE>
</SPEECH>

<SPEECH>
<SPEAKER>PEDAGOGS</SPEAKER>
<LINE>Kungs,
kā jūs mani nomierinājāt! Pēdējos
mēnešos, jeb, precīzāk, kopš tā
brīža, kad es jums darīju zināmu jūsu izcelšanos,
es redzēju, ka jūs dienu no dienas maināties, un
nevarēju vairs mierīgi gulēt. Es bažījos...</LINE>
</SPEECH>

<SPEECH>
<SPEAKER>ORESTS</SPEAKER>
<LINE>Par
ko? 
</LINE>
</SPEECH>

<SPEECH>
<SPEAKER>PEDAGOGS</SPEAKER>
<LINE>Tas
jūs sadusmos. 
</LINE>
</SPEECH>

<SPEECH>
<SPEAKER>ORESTS</SPEAKER>
<LINE>Nē!
Runā.</LINE>
</SPEECH>

<SPEECH>
<SPEAKER>PEDAGOGS</SPEAKER>
<LINE>Es
bažījos &#x2014; kaut jums jau agri iepotēta skeptiķu
ironija, jums dažkārt nāk galvā trakas idejas &#x2014; īsi
sakot, es nebiju drošs, vai jūs neplānojat padzīt
Egistu un ieņemt viņa vietu.</LINE>
</SPEECH>

<SPEECH>
<SPEAKER>ORESTS <STAGEDIR>lēni</STAGEDIR></SPEAKER>
<LINE>Padzīt
Egistu? (<I>Pēc
brīža.</I>)
Tu vari būt mierīgs, lāga vīrs, ir par vēlu.
Man varbūt patiktu sagrābt aiz bārdas šo
svētnīcas apgānītāju un noraut viņu no
mana tēva troņa. Bet ko pēc tam? Ko lai iesāku ar
šiem ļaudīm? Neesmu redzējis dzimstam nevienu
viņu bērnu, ne arī bijis viņu meitu kāzās,
man sveša viņu nožēla un nevienam no viņiem es
nezinu vārda. Bārdainim taisnība: vajag, lai
valdniekam būtu tās pašas atmiņas kā
pavalstniekiem. Atstāsim viņus, lāga vīrs. Iesim
projām. Uz pirkstgaliem. Ak, ja būtu iespējama kāda
rīcība, vai saproti, rīcība, kas dotu man pilsoņa
tiesības viņu vidū, ja es varētu iekarot &#x2014; kaut
ar nozieguma palīdzību &#x2014; vietu viņu atmiņās,
viņu bailēs un viņu cerībās. Lai aizpildītu
tukšumu savā sirdī, ja arī man tādēļ
nāktos nogalināt pašam savu māti. 
</LINE>
</SPEECH>

<SPEECH>
<SPEAKER>PEDAGOGS</SPEAKER>
<LINE>Ak,
kungs!</LINE>
</SPEECH>

<SPEECH>
<SPEAKER>ORESTS</SPEAKER>
<LINE>Jā.
Tie ir sapņi. Pošamies ceļā. Sagādājuši
zirgus, dosimies uz Spartu, man tur ir draugi. 
</LINE>
</SPEECH>

<STAGEDIR>Ienāk
Elektra.</STAGEDIR>
</SCENE>



<SCENE id="act1-3"><TITLE>III&#xA0;&#xA0;A I N A</TITLE>
<STAGEDIR>TIE PAŠI, ELEKTRA</STAGEDIR>


<SPEECH>
<SPEAKER>ELEKTRA,</SPEAKER>
<STAGEDIR>nesdama
kasti, viņus neredzēdama, tuvojas Jupitera statujai</STAGEDIR>
<LINE>Sūdbambāli!
Bolies vien uz mani savām apaļām acīm un ar
zemeņu sulu notašķīto ģīmi. Es nebīstos tevis. Nu, pasaki, vai viņas šorīt bija
atnākušas, tās svētules, tās vecās
melni tērptās grezeles. Viņas tev visriņķī
klabināja savas lielās tupeles? Tev tas patīk,
biedēkli, vai ne tā? Tu viņas mīli, šīs
vecenes! Jo vairāk tās līdzinās miroņiem, jo
vairāk tu viņas mīli. Tās izšļakstīja
tev pie kājām savus dārgākos vīnus, jo tie
ir tavi svētki; puvuma dvaka no viņu  brunčiem kāpa
līdz tavam degunam, un tās saldenais smakojums vēl
tagad tev kutina nāsis. (<I>Trinoties gar viņu.)</I>
Tā, un tagad paosti mani, paosti manu svaigās miesas
smaržu. Es esmu jauna, esmu dzīvības spēka pilna, tev
ir ko bīties no tā. Arī es tev ko ziedošu, ja
reiz visa pilsēta skaita pātarus. Te, redz, ir
mizas, čaumalas un visi pelni no pavarda, gaļas atgriezumi,
kur tārpi ņudz, viens maizes gabals tik satašķīts,
ka cūkas to neēda, bet tavām mušām jau
patiks. Priecīgus svētkus, nu, priecīgus svētkus,
un kaut tie būtu pēdējie!</LINE>
<LINE>Neesmu
visai stipra, nevaru tevi nogāzt. Varu tikai tev uzspļaut,
tas ir viss, ko spēju. Bet tas, ko gaidu, atnāks ar lielu
šķēpu. Viņš jautri smiedams tevi uzlūkos
šitā te ar rokām gurnos, atpakaļ paliecies. Pēc
tam viņš izvilks zobenu un no augšas līdz
apakšai, pāršķels tevi, šādi te!
Tad divas Jupitera puses velsies, viena pa labi, otra pa kreisi, un
visi redzēs, ka viņš ir no koka. No pavisam balta
koka, šis miroņu dievs. 
</LINE>
<LINE>Šausmu
izteiksme un asinis uz sejas, acu tumšais zaļums &#x2014; tikai
uzkrāsoti, vai ne? Tu labi zini, ka iekšpusē esi
pavisam balts kā zīdaiņa rumpis. Zini, ka viens zobena
cirtiens tevi pāršķels un tev pat asinis netecēs.
No balta koka. No gluži balta koka: tāds labi deg. (<I>Viņa
pamana Orestu.</I>)
Ai!</LINE>
</SPEECH>

<SPEECH>
<SPEAKER>ORESTS</SPEAKER>
<LINE>Nebaidies.</LINE>
</SPEECH>

<SPEECH>
<SPEAKER>ELEKTRA</SPEAKER>
<LINE>Es nebaidos. Nepavisam nebaidos. Kas tu esi? 
</LINE>
</SPEECH>

<SPEECH>
<SPEAKER>ORESTS</SPEAKER>
<LINE>Svešinieks.</LINE>
</SPEECH>

<SPEECH>
<SPEAKER>ELEKTRA</SPEAKER>
<LINE>Tad
esi sveicināts! Viss, kas ir svešs šai pilsētai,
man ir dārgs. Kāds tavs vārds?</LINE>
</SPEECH>

<SPEECH>
<SPEAKER>ORESTS</SPEAKER>
<LINE>Mani
sauc Filēbs, esmu no Korintas.</LINE>
</SPEECH>

<SPEECH>
<SPEAKER>ELEKTRA</SPEAKER>
<LINE>Ā!?
No Korintas? Un mani sauc Elektra.</LINE>
</SPEECH>

<SPEECH>
<SPEAKER>ORESTS</SPEAKER>
<LINE>Elektra.(<I>Pedagogam.</I>) Atstāj
mūs.</LINE>
</SPEECH>

<STAGEDIR>Pedagogs
iziet.</STAGEDIR>
</SCENE>





<SCENE id="act1-4"><TITLE>IV&#xA0;&#xA0;A I N A</TITLE>
<STAGEDIR>ORESTS, ELEKTRA</STAGEDIR>


<SPEECH>
<SPEAKER>ELEKTRA</SPEAKER>
<LINE>Kāpēc
tu tā skaties uz mani?</LINE>
</SPEECH>

<SPEECH>
<SPEAKER>ORESTS</SPEAKER>
<LINE>Tu
esi skaista. Tu nelīdzinies šejienes cilvēkiem.</LINE>
</SPEECH>

<SPEECH>
<SPEAKER>ELEKTRA</SPEAKER>
<LINE>Skaista?
Vai esi drošs, ka es esmu skaista? Tikpat skaista kā
Korintas meitenes? 
</LINE>
</SPEECH>

<SPEECH>
<SPEAKER>ORESTS</SPEAKER>
<LINE>Jā.</LINE>
</SPEECH>

<SPEECH>
<SPEAKER>ELEKTRA</SPEAKER>
<LINE>Viņi
man to šeit nesaka. Negrib, ka to zinu. Bet vispār kāds
gan man no tā labums, esmu tikai kalpone.</LINE>
</SPEECH>

<SPEECH>
<SPEAKER>ORESTS</SPEAKER>
<LINE>Kalpone?
Tu?</LINE>
</SPEECH>

<SPEECH>
<SPEAKER>ELEKTRA</SPEAKER>
<LINE>Pēdējā
no kalponēm. Mazgāju karaļa un karalienes veļu.
Veļa ir ļoti netīra, piedraņķēta. Visa
viņu apakšveļa, krekli, kas apņēmuši
to iepuvušos augumus, tā, ko uzģērbj
Klitaimnēstra, kad pie viņas guļ karalis &#x2014; man tas
viss jāizmazgā. Aizmiedzu acis un beržu no visa spēka.
Traukus arī mazgāju. Tu man netici? Paraugies uz manām
rokām. Vai tad tur nav gan ieplīsumi, gan noberzumi. Kādēļ
tu tā ieplet acis? Vai tās varbūt izskatās pēc
princeses rokām? 
</LINE>
</SPEECH>

<SPEECH>
<SPEAKER>ORESTS</SPEAKER>
<LINE>Nabaga
rokas. Nē. Pēc princeses rokām tās neizskatās.
Bet turpini. Ko vēl viņi tev liek darīt?</LINE>
</SPEECH>

<SPEECH>
<SPEAKER>ELEKTRA</SPEAKER>
<LINE>Nu
tā. Katru
rītu jāiznes atkritumu kaste. Es to izvelku no pils un tad
... tu jau redzēji, ko ar tiem mēsliem daru. Šis
koka biedēklis, šis Jupiters, nāves un mušu
dievs. Kādu dienu Augstais Priesteris, kas te atnāca viņam
klanīties, dabūja soļot pa kāpostu kaceniem,
biešu mizām, gliemežu čaumalām. Viņš
domāja, ka jūk prātā. Saki, tu ziņosi par
mani?</LINE>
</SPEECH>


<SPEECH>
<SPEAKER>ORESTS</SPEAKER>
<LINE>Nē.</LINE>
</SPEECH>

<SPEECH>
<SPEAKER>ELEKTRA</SPEAKER>
<LINE>Ja gribi, ziņo,
es par to tikai pasmejos. Ko tad viņi vēl var man padarīt?
Sist? Ir jau situši. Ieslēgt kāda liela torņa
pašā augšā? Tā nebūtu peļama
doma, tad es neredzētu viņu ģīmjus. Vakarā,
padomā tikai, kad esmu pabeigusi darbu, viņi mani par to 
atalgo: man jāpieiet pie lielas, resnas sievas ar krāsotiem
matiem. Viņai ir treknas lūpas un ļoti baltas rokas,
ķēniņienes rokas, kas dvako pēc medus. Viņa
uzliek rokas man uz pleciem sacīdama: "Labvakar, Elektra",
un tā katru vakaru. Ik vakaru es jūtu, kā pret manu
ādu trinas šī karstā, rijīgā gaļa.
Bet es turos, vēl ne reizi neesmu nokritusi. Tā ir mana
māte, saproti. Ja es būtu tur tornī, viņa manis
vairs nebučotu.</LINE>
</SPEECH>

<SPEECH>
<SPEAKER>ORESTS</SPEAKER>
<LINE>Vai
tu nekad neesi domājusi bēgt?</LINE>
</SPEECH>

<SPEECH>
<SPEAKER>ELEKTRA</SPEAKER>
<LINE>Man
nav tik daudz drosmes: man būtu bail vienai uz ceļa.</LINE>
</SPEECH>

<SPEECH>
<SPEAKER>ORESTS</SPEAKER>
<LINE>Vai
tad tev nav draudzenes, kas tevi varētu pavadīt?</LINE>
</SPEECH>

<SPEECH>
<SPEAKER>ELEKTRA</SPEAKER>
<LINE>Nē.
Esmu
viena pati. Esmu kašķis, sērga, tā šejienieši
tev teiks. Man nav draudzeņu. 
</LINE>
</SPEECH>

<SPEECH>
<SPEAKER>ORESTS</SPEAKER>
<LINE>Kā,
un nav pat aukles, kādas pavecas sieviņas, kas tevi pazīst
kopš dzimšanas un mazliet mīl? 
</LINE>
</SPEECH>

<SPEECH>
<SPEAKER>ELEKTRA</SPEAKER>
<LINE>Nav
arī tādas. Pavaicā manai mātei: es atbaidot pat
vismaigākās sirdis.	</LINE>
</SPEECH>

<SPEECH>
<SPEAKER>ORESTS</SPEAKER>
<LINE>Un
tu te paliksi visu mūžu?</LINE>
</SPEECH>

<SPEECH>
<SPEAKER>ELEKTRA <STAGEDIR>kliedzienā</STAGEDIR></SPEAKER>
<LINE>Ak,
ne visu mūžu! Nē, paklau, es kaut ko gaidu.</LINE>
</SPEECH>

<SPEECH>
<SPEAKER>ORESTS</SPEAKER>
<LINE>Kādu
lietu vai cilvēku?</LINE>
</SPEECH>

<SPEECH>
<SPEAKER>ELEKTRA</SPEAKER>
<LINE>To
tev neteikšu. Labāk runā tu. Tu esi skaists. Arī
tu. Vai tu te ilgi paliksi?</LINE>
</SPEECH>

<SPEECH>
<SPEAKER>ORESTS</SPEAKER>
<LINE>Man
vajadzēja šodien pat aizbraukt. Taču tagad...</LINE>
</SPEECH>

<SPEECH>
<SPEAKER>ELEKTRA</SPEAKER>
<LINE>Tagad?</LINE>
</SPEECH>

<SPEECH>
<SPEAKER>ORESTS</SPEAKER>
<LINE>Vairs
nezinu.</LINE>
</SPEECH>

<SPEECH>
<SPEAKER>ELEKTRA</SPEAKER>
<LINE>Vai
Korinta ir skaista pilsēta?</LINE>
</SPEECH>

<SPEECH>
<SPEAKER>ORESTS</SPEAKER>
<LINE>Ļoti
skaista.</LINE>
</SPEECH>

<SPEECH>
<SPEAKER>ELEKTRA</SPEAKER>
<LINE>Tu
to mīli? Tu lepojies ar to?</LINE>
</SPEECH>

<SPEECH>
<SPEAKER>ORESTS</SPEAKER>
<LINE>Jā.</LINE>
</SPEECH>

<SPEECH>
<SPEAKER>ELEKTRA</SPEAKER>
<LINE>Man
liktos dīvaini lepoties ar dzimto pilsētu. Izskaidro man
to.</LINE>
</SPEECH>

<SPEECH>
<SPEAKER>ORESTS</SPEAKER>
<LINE>Nu...
Nezinu. Nevaru tev to izskaidrot.</LINE>
</SPEECH>

<SPEECH>
<SPEAKER>ELEKTRA</SPEAKER>
<LINE>Tu
nevari?
(<I>Pēc brīža.</I>) Vai
tiesa, ka Korintā ir ēnainas vietas? Vietas, kur vakaros
pastaigājas?</LINE>
</SPEECH>

<SPEECH>
<SPEAKER>ORESTS</SPEAKER>
<LINE>Tā
ir.</LINE>
</SPEECH>

<SPEECH>
<SPEAKER>ELEKTRA</SPEAKER>
<LINE>Un
visi ļaudis ir ārā? Visi
pastaigājas?</LINE>
</SPEECH>

<SPEECH>
<SPEAKER>ORESTS</SPEAKER>
<LINE>Itin
visi.</LINE>
</SPEECH>

<SPEECH>
<SPEAKER>ELEKTRA</SPEAKER>
<LINE>Un
zēni ar meitenēm?</LINE>
</SPEECH>

<SPEECH>
<SPEAKER>ORESTS</SPEAKER>
<LINE>Zēni
ar meitenēm.</LINE>
</SPEECH>

<SPEECH>
<SPEAKER>ELEKTRA</SPEAKER>
<LINE>Un
viņiem vienmēr ir par ko runāties? Un viņiem ir
tīkami būt kopā? Un vēlu naktī dzirdams, kā
viņi kopīgi smejas?</LINE>
</SPEECH>

<SPEECH>
<SPEAKER>ORESTS</SPEAKER>
<LINE>Jā.</LINE>
</SPEECH>

<SPEECH>
<SPEAKER>ELEKTRA</SPEAKER>
<LINE>Es tev liekos niekkalbe, vai ne? Jo man bija tā jānopūlas,
lai iztēlotos pasakas, dziesmas, smaidus. Šejienes
ļaudis māc bailes. Bet mani...</LINE>
</SPEECH>

<SPEECH>
<SPEAKER>ORESTS</SPEAKER>
<LINE>Bet
tevi? 
</LINE>
</SPEECH>

<SPEECH>
<SPEAKER>ELEKTRA</SPEAKER>
<LINE>Naids.
Un ko tad Korintas meitenes pa dienu dara?</LINE>
</SPEECH>

<SPEECH>
<SPEAKER>ORESTS</SPEAKER>
<LINE>Uzpošas,
pēc tam dzied vai spēlē lautu, pēc tam apciemo
draudzenes, bet vakarā tās iet uz balli.</LINE>
</SPEECH>

<SPEECH>
<SPEAKER>ELEKTRA</SPEAKER>
<LINE>Un viņām nav nekādu raižu?</LINE>
</SPEECH>

<SPEECH>
<SPEAKER>ORESTS</SPEAKER>
<LINE>Tādas
maziņas jau ir.</LINE>
</SPEECH>

<SPEECH>
<SPEAKER>ELEKTRA</SPEAKER>
<LINE>Ā?
Paklau: vai Korintas ļaudis kaut ko nožēlo?</LINE>
</SPEECH>

<SPEECH>
<SPEAKER>ORESTS</SPEAKER>
<LINE>Dažreiz.
Diezgan reti.</LINE>
</SPEECH>

<SPEECH>
<SPEAKER>ELEKTRA</SPEAKER>
<LINE>Tad
viņi dara, kā vēlas, un pēc tam par to vairs
nedomā?	</LINE>
</SPEECH>

<SPEECH>
<SPEAKER>ORESTS</SPEAKER>
<LINE>Tā
iznāk.</LINE>
</SPEECH>

<SPEECH>
<SPEAKER>ELEKTRA</SPEAKER>
<LINE>Dīvaini.
(<I>Pēc brīža.</I>)
Pasaki man vēl, tas man jāzina sakarā ar kādu ...
ar kādu, ko gaidu: iedomājies, ka viens no Korintas zēniem,
kāds no tiem zēniem, kas vakaros smejas ar meitenēm,
atgriežoties no ceļojuma atrod savu tēvu noslepkavotu, māti
slepkavas gultā un māsu verdzībā. Vai arī
tad viņš mierīgi pagrozītos, paklanītos uz
visām pusēm un ietu meklēt mierinājumu pie
draudzenēm? Jeb arī, izvilcis zobenu, pārcirstu ar to
slepkavam sprandu? 
</LINE>
<LINE>&#x2014; Tu neatbildi?</LINE>
</SPEECH>

<SPEECH>
<SPEAKER>ORESTS</SPEAKER>
<LINE>Es nezinu.</LINE>
</SPEECH>

<SPEECH>
<SPEAKER>ELEKTRA</SPEAKER>
<LINE>Kā?
Tu &#x2014; un nezini?</LINE>
</SPEECH>

<SPEECH>
<SPEAKER>KLITAIMNĒSTRAS BALSS</SPEAKER>
<LINE>Elektra!</LINE>
</SPEECH>

<SPEECH>
<SPEAKER>ELEKTRA</SPEAKER>
<LINE>Css!</LINE>
</SPEECH>

<SPEECH>
<SPEAKER>ORESTS</SPEAKER>
<LINE>Kas
ir? 
</LINE>
</SPEECH>

<SPEECH>
<SPEAKER>ELEKTRA</SPEAKER>
<LINE>Tā ir mana māte, valdniece Klitaimnēstra.</LINE>
</SPEECH>
</SCENE>





<SCENE id="act1-5"><TITLE>V&#xA0;&#xA0;A I N A</TITLE>
<STAGEDIR>ORESTS,
ELEKTRA, KLITAIMNĒSTRA</STAGEDIR>


<SPEECH>
<SPEAKER>ELEKTRA</SPEAKER>
<LINE>Nu,
Filēb? Vai tu baidies no viņas?</LINE>
</SPEECH>

<SPEECH>
<SPEAKER>ORESTS</SPEAKER>
<LINE>Simtām
reižu esmu centies iztēloties šo galvu, un, galu galā,
es to ieraugu pagurušu un ļenganu zem spilgtā smiņķa
kārtas. Bet nebiju gaidījis tik nedzīvas acis.</LINE>
</SPEECH>

<SPEECH>
<SPEAKER>KLITAIMNĒSTRA</SPEAKER>
<LINE>Elektra,
valdnieks pavēl tev gatavoties ceremonijai. Tu vilksi savu melno
kleitu un uzliksi dārglietas. Nu? Ko nozīmē tavas
nolaistās acis? Tu spied elkoņus pret savām liesajām
gūžām, tavs ķermenis pēkšņi kļūst
saspringti kokains. Manā tuvumā tu bieži esi tāda, bet
es vairs neļaušu tev tā mērkaķoties: nupat
pa logu es redzēju gluži citādu Elektru &#x2014; brīviem
žestiem, degošām acīm... Skaties man sejā! Vai
tu beidzot man atbildēsi?</LINE>
</SPEECH>

<SPEECH>
<SPEAKER>ELEKTRA</SPEAKER>
<LINE>Vai
tad jums vajadzīga pelnrušķe, lai piešķirtu
vairāk spožuma jūsu svētkiem?</LINE>
</SPEECH>

<SPEECH>
<SPEAKER>KLITAIMNĒSTRA</SPEAKER>
<LINE>Nemuļķojies.
Tu esi princese, Elektra, un tauta tevi gaida kā katru gadu.</LINE>
</SPEECH>

<SPEECH>
<SPEAKER>ELEKTRA</SPEAKER>
<LINE>Vai
patiesi esmu princese? Un jūs to atcerieties reizi gadā,
kad tauta atmiņas atsvaidzināšanai prasa mūsu
dzimtas ģenealoģiju. Skaista princese, kas mazgā
traukus un gana cūkas! Egists man apliks roku ap pleciem kā
pērn, un smaidīs man vaigā, murminādams ausī
draudus?</LINE>
</SPEECH>

<SPEECH>
<SPEAKER>KLITAIMNĒSTRA</SPEAKER>
<LINE>No
tevis pašas atkarīgs, lai būtu citādi.</LINE>
</SPEECH>

<SPEECH>
<SPEAKER>ELEKTRA</SPEAKER>
<LINE>Jā,
jā, ja es ļaušos aplaisties ar jūsu nožēlu
un no dieviem lūgšu piedošanu par noziegumu, ko
neesmu pastrādājusi. Jā, ja es skūpstītu
Egista rokas un sauktu viņu par savu tēvu. Pū! Zem
viņa nagiem ir sakaltušas asinis.</LINE>
</SPEECH>

<SPEECH>
<SPEAKER>KLITAIMNĒSTRA</SPEAKER>
<LINE>Dari
kā gribi. Jau sen vairs tev nepavēlu savā vārdā.
Es tev pateicu ķēniņa pavēli. 
</LINE>
</SPEECH>

<SPEECH>
<SPEAKER>ELEKTRA</SPEAKER>
<LINE>Kas
man daļas gar Egista pavēlēm? Viņš ir jūsu
vīrs, māmiņ, jūsu ļoti dārgais vīrs,
ne manējais.</LINE>
</SPEECH>

<SPEECH>
<SPEAKER>KLITAIMNĒSTRA</SPEAKER>
<LINE>Man
nav ko tev teikt, Elektra, es redzu, ka tu darbojies, lai pazudinātu
pati sevi un mūs. Bet kādu gan padomu tev varu dot es, kas
vienā rītā esmu izpostījusi savu dzīvi? Tu
mani nīsti, bērns, taču vēl vairāk mani
satrauc tas, ka tu man līdzinies: man reiz jau bija šī
smailā seja, šīs nemierīgās asinis, šīs
piemiegtās acis un &#x2014; nekas labs no tā nav iznācis. 
</LINE>
</SPEECH>

<SPEECH>
<SPEAKER>ELEKTRA</SPEAKER>
<LINE>Es
nemaz negribu jums līdzināties. Filēb, tu redzi mūs
abas vienu otrai līdzās, saki, ka tas nav tiesa. Ka es
viņai nelīdzinos.</LINE>
</SPEECH>

<SPEECH>
<SPEAKER>ORESTS</SPEAKER>
<LINE>Ko
te var teikt? Viņas seja liekas kā pērkona un krusas
sapostīts lauks. Bet tavējā it kā vēsta
negaisu: kādreiz kaislība to sadedzinās līdz
kaulam.</LINE>
</SPEECH>

<SPEECH>
<SPEAKER>ELEKTRA</SPEAKER>
<LINE>Vēsta
negaisu? Labi. Šo līdzību es pieņemu. Lai tā
arī būtu.</LINE>
</SPEECH>

<SPEECH>
<SPEAKER>KLITAIMNĒSTRA</SPEAKER>
<LINE>Un
tu? Tu, kas tik nekautrīgi vēro ļaudis, kas tad esi
tu? Ļauj man savukārt paraudzīties uz tevi. Un ko tu
šeit dari?</LINE>
</SPEECH>

<SPEECH>
<SPEAKER>ELEKTRA <STAGEDIR>dzīvi</STAGEDIR></SPEAKER>
<LINE>Viņš
ir korintietis vārdā Filēbs. Viņš ceļo.</LINE>
</SPEECH>

<SPEECH>
<SPEAKER>KLITAIMNĒSTRA</SPEAKER>
<LINE>Filēbs? Ā!</LINE>
</SPEECH>

<SPEECH>
<SPEAKER>ELEKTRA</SPEAKER>
<LINE>Šķiet, ka cits vārds jūs biedētu?</LINE>
</SPEECH>

<SPEECH>
<SPEAKER>KLITAIMNĒSTRA</SPEAKER>
<LINE>Biedētu?
Ja nu, sevi pazudinādama, kaut ko esmu ieguvusi, tad to, ka mani
vairs nekas nespēj biedēt. Nāc tuvāk, svešiniek,
un esi sveicināts. Cik tu esi jauns! Cik tad vecs tu esi?</LINE>
</SPEECH>

<SPEECH>
<SPEAKER>ORESTS</SPEAKER>
<LINE>Astoņpadsmit gadu. 
</LINE>
</SPEECH>

<SPEECH>
<SPEAKER>KLITAIMNESTRA</SPEAKER>
<LINE>Tavi
vecāki vēl dzīvi?</LINE>
</SPEECH>

<SPEECH>
<SPEAKER>ORESTS</SPEAKER>
<LINE>Tēvs
ir miris.</LINE>
</SPEECH>

<SPEECH>
<SPEAKER>KLITAIMNĒSTRA</SPEAKER>
<LINE>Un māte? Viņa varētu būt aptuveni manā vecumā.
Tu neko nesaki? Jo viņa, bez šaubām, tev šķiet
jaunāka par mani, viņa tavā sabiedrībā vēl
arvien var smieties un dziedāt. Vai tu viņu mīli? Nu
atbildi taču! Kādēļ tu esi viņu pametis?</LINE>
</SPEECH>

<SPEECH>
<SPEAKER>ORESTS</SPEAKER>
<LINE>Es
gatavojos iestāties Spartā algotņu karaspēkā.</LINE>
</SPEECH>

<SPEECH>
<SPEAKER>KLITAIMNĒSTRA</SPEAKER>
<LINE>Ceļinieki
parasti met divdesmit jūdžu līkumu, lai izvairītos no
mūsu pilsētas. Vai tad viņi tevi nebrīdināja?
Ielejas ļaudis mūs tura karantīnā: mūsu
nožēlu viņi uztver kā mēri, un baidās
inficēties.</LINE>
</SPEECH>

<SPEECH>
<SPEAKER>ORESTS</SPEAKER>
<LINE>Es to zinu.</LINE>
</SPEECH>

<SPEECH>
<SPEAKER>KLITAIMNĒSTRA</SPEAKER>
<LINE>Vai
viņi ir tev teikuši, ka mūs nospiež neizpērkams
noziegums, kas pastrādāts nu jau pirms piecpadsmit gadiem?</LINE>
</SPEECH>

<SPEECH>
<SPEAKER>ORESTS</SPEAKER>
<LINE>Viņi ir man to teikuši.</LINE>
</SPEECH>

<SPEECH>
<SPEAKER>KLITAIMNĒSTRA</SPEAKER>
<LINE>Ka
galvenā vaininiece ir bijusi valdniece Klitaimnēstra? Ka
visi nolād viņas vārdu?  
</LINE>
</SPEECH>

<SPEECH>
<SPEAKER>ORESTS</SPEAKER>
<LINE>Viņi man ir to teikuši.</LINE>
</SPEECH>

<SPEECH>
<SPEAKER>KLITAIMNĒSTRA</SPEAKER>
<LINE>Un tomēr tu esi ieradies? Svešiniek, es esmu valdniece
Klitaimnēstra. 
</LINE>
</SPEECH>

<SPEECH>
<SPEAKER>ELEKTRA</SPEAKER>
<LINE>Tikai
neatmaigsti, Filēb! Ķēniņiene izklaidējas
mūsu nacionālajā spēlē, publisko grēksūdžu
spēlē. Šeit katrs par saviem grēkiem kliedz
visiem dzirdot un nereti svētku dienās var redzēt dažu
komersantu, kurš, nolaidis savas bodītes dzelzs
priekškaru, rāpo pa ielu uz ceļiem, vārtīdams
savus matus putekļos un kaukdams, ka viņš esot
slepkava, laulības pārkāpējs vai blēdis.
Taču Argosas ļaudīm tas viss jau līdz kaklam,
katrs citu grēkus zina no galvas, it īpaši
valdnieces grēki nevienu vairs neuzjautrina, tie ir oficiālie
noziegumi, tā sakot dibināšanas noziegumi. Vari
iedomāties, kā viņa priecājas, ieraugot tevi
gluži jaunu, tikko kā ieradušos, kas līdz šim
nav zinājis viņas vārda: kāds unikāls
gadījums! Var iedomāties, ka viņa sūdz grēkus
pirmo reizi.</LINE>
</SPEECH>

<SPEECH>
<SPEAKER>KLITAIMNĒSTRA</SPEAKER>
<LINE>Ciet
klusu! Jebkurš var man spļaut ģīmī, saukt
par noziedznieci un mauku. Taču nevienam nav tiesības
spriest par manu nožēlu.</LINE>
</SPEECH>

<SPEECH>
<SPEAKER>ELEKTRA</SPEAKER>
<LINE>Tu
redzi, Filēb: spēles noteikums ir tāds. Ļaudis
tevi lūgs, lai tu viņus nosodi. Tikai piesargies, lai tu
viņus nosodītu vienīgi par tiem nodarījumiem,
kurus viņi paši tev izstāsta: pārējie te
neattiecas un tos atklāt jau būtu sliktais tonis.</LINE>
</SPEECH>

<SPEECH>
<SPEAKER>KLITAIMNĒSTRA</SPEAKER>
<LINE>Pirms
piecpadsmit gadiem biju skaistākā sieviete Grieķijā.
Uzlūko mani un tad spried par to, ko esmu izcietusi. Saku tev to
bez izlikšanās. Ne jau tā vecā āža nāvi
es nožēloju. Kad es viņu redzēju vannas istabā
noasiņojam, es aiz prieka dziedāju un dejoju. Un vēl
šodien, pēc piecpadsmit gadiem, es to atceros ar prieka
trīsām. Bet man bija dēls &#x2014; viņš būtu
tavā vecumā. Kad Egists viņu atdeva algotņiem, es
...</LINE>
</SPEECH>

<SPEECH>
<SPEAKER>ELEKTRA</SPEAKER>
<LINE>Jums,
māmiņ, bija arī meita, kā man šķiet.
Viņu jūs esat padarījusi par trauku mazgātāju.
Bet šī vaina jūs daudz nesāpina.</LINE>
</SPEECH>

<SPEECH>
<SPEAKER>KLITAIMNĒSTRA</SPEAKER>
<LINE>Tu
esi jauna, Elektra. Tam, kurš ir jauns, un kam nav bijis laika
darīt ļaunu, nosodīšana ir skaista rotaļa.
Taču pacieties: gan reiz nelabojams noziegums vilksies tev
līdzi. Tev šķitīs, ka ar katru soli no tā
attālinies, taču tas vienmēr būs jāvelk
tikpat smagi. Tu atskatīsies un redzēsi to aiz sevis tumšu
un skaidru kā melnu kristālu. Un tu vairs nekā
nesapratīsi, tu teiksi: "Tā neesmu es, tā neesmu
es, kas to izdarīja." Tomēr tas būs turpat,
simtkārt noliegts, vienmēr klātesošs, tas
vilksies tev nopakaļus. Tad tu beidzot sapratīsi, ka tu uz
viena kauliņa metiena esi likusi visu savu mūžu, tas
izšķīris visu, un tu nevarēsi darīt neko
citu, kā vien vilkt savu nodarījumu līdz pat nāvei.
Tāds ir tas nožēlas likums, taisnīgs vai netaisnīgs.
Tad redzēsim, par ko izvērtīsies tava jaunības
augstprātība.</LINE>
</SPEECH>

<SPEECH>
<SPEAKER>ELEKTRA</SPEAKER>
<LINE>Mana <I>jaunības</I> augstprātība? Tātad tā ir jūsu jaunība,
ko nožēlojat, vēl vairāk nekā savu noziegumu? To,
ka es esmu jauna, jūs nīstat vairāk, nekā to, ka
es esmu bez vainas.</LINE>
</SPEECH>

<SPEECH>
<SPEAKER>KLITAIMNĒSTRA</SPEAKER>
<LINE>Tas,
ko es tevī nīstu, Elektra, tā esmu es pati. Tā
nav tava jaunība &#x2014; nepavisam nē! &#x2014; tā ir manējā.</LINE>
</SPEECH>

<SPEECH>
<SPEAKER>ELEKTRA</SPEAKER>
<LINE>Bet
man gan tā esiet <I>jūs</I>,
tieši <I>jūs</I>,
ko ienīstu.</LINE>
</SPEECH>

<SPEECH>
<SPEAKER>KLTAIMNĒSTRA</SPEAKER>
<LINE>Apkaunies!
Mēs te lamājamies kā divas vienāda vecuma
sievietes, kā sāncenses, ko mīlā pavērsusi
vienu pret otru. Es tomēr esmu tava māte. Nezinu, kas esi
tu, jaunais cilvēk, un ko tu taisies te darīt, bet tava
klātbūtne ir pazudinoša. Elektra mani ienīst un
es to zinu. Bet piecpadsmit gadu mēs esam klusējušas
un tikai skatieni ir pauduši mūsu jūtas. Ieradies
tu, esi runājis ar mums, un mēs, lūk, rādām
viena otrai zobus un rejamies kā kuces. Pilsētas likumi
liek būt viesmīlīgiem, taču es neslēpšu,
ka vēlos, lai tu aizej. Kas attiecas uz tevi, mans bērns,
mans pārāk precīzais atveids, tevi es nemīlu, tas
tiesa. Bet es drīzāk nogriezīšu sev labo roku,
nekā tev kaitēšu. Tev tas ir pārāk labi
zināms, tu ļaunprātīgi izmanto manu vājību.
Bet es tev neieteicu griezt pret Egistu savu mazo čūskas
galviņu, viņš prot ar vienu nūjas sitienu
sadragāt odzēm skaustu. Klausi mani, pildi viņa
pavēli, citādi vari apdedzināties. 
</LINE>
</SPEECH>

<SPEECH>
<SPEAKER>ELEKTRA</SPEAKER>
<LINE>Varat
ķēniņam atbildēt, ka es svētkos neieradīšos.
Vai tu zini, Filēb, ko viņi tur dara? Kalnos virs pilsētas
ir ala, kam mūsu jaunie ļaudis nav atraduši dibena,
runā, tā esot savienota ar elli. Virspriesteris licis
aizvelt alai priekšā lielu akmeni. Un ko tu domā?
Katrā gadadienā ļaudis sapulcējas pie šīs
alas, kareivji paveļ akmeni, kas noslēdz tās ieeju,
sānis, un mūsu mirušie, kā to mēdz teikt,
izkāpj no elles un izklīst pa pilsētu. Uz galdiem
izliek viņiem mielastu, viņiem piedāvā krēslus
un gultas, drusku saspiežas, lai izbrīvētu viņiem
vietu vāķēšanā, viņi skraida viscaur,
viss ir tikai viņu labad. Tu dzirdēsi dzīvo vaimanas:
"Mans mironīt, mans mironīt, es negribēju tevi
apvainot, piedod man." Bet no rīta, kad dziedās
gailis, viņi atgriezīsies pazemē, alas ieejai atkal
aizvels akmeni un viss būs beidzies līdz nākamajam
gadam. Es negribu piedalīties šajās ākstībās.
Tie ir viņu miroņi, ne manējie. 
</LINE>
</SPEECH>

<SPEECH>
<SPEAKER>KLITAIMNĒSTRA</SPEAKER>
<LINE>Ja
tu nepakļausies labprātīgi, valdnieks ir devis
rīkojumu, lai tevi aizved ar varu.</LINE>
</SPEECH>

<SPEECH>
<SPEAKER>ELEKTRA</SPEAKER>
<LINE>Ar
varu? Ha! Ha! Ar varu! Tas ir labi. Mīļā māmiņ,
pasakiet ķēniņam, ka es paklausīšu. Es
parādīšos svētkos un, tā kā ļaudis
grib mani redzēt, viņiem nenāksies vilties. Bet tevi,
Filēb, es lūdzu, atliec savu aizbraukšanu, esi klāt
mūsu svētkos. Varbūt tu tur pamanīsi kaut ko
tādu, par ko var pasmieties.
<STAGEDIR>Viņa iziet.</STAGEDIR></LINE>
</SPEECH>

<SPEECH>
<SPEAKER>KLITAIMNĒSTRA <STAGEDIR>Orestam</STAGEDIR></SPEAKER>
<LINE>Aizej.
Es esmu pārliecināta, ka tu mums atnesīsi nelaimi. Tu
nevari mūs ienīst, mēs tev neesam neko nodarījuši.
Aizej. Tavas mātes vārdā es tevi lūdzu, aizej. 
(<I>Viņa iziet.</I>)</LINE>
</SPEECH>

<SPEECH>
<SPEAKER>ORESTS</SPEAKER>
<LINE>Manas mātes vārdā...</LINE>
</SPEECH>

<STAGEDIR>Ienāk
Jupiters.</STAGEDIR>

</SCENE>





<SCENE id="act1-6"><TITLE>VI&#xA0;&#xA0;A I N A</TITLE>
<STAGEDIR>ORESTS, JUPITERS</STAGEDIR>


<SPEECH>
<SPEAKER>JUPITERS</SPEAKER>
<LINE>Jūsu
sulainis man teica, jūs gatavojieties aizbraukt. Viņš
velti izmeklējās zirgus pa visu pilsētu. Bet es jums
par ļoti pieņemamu cenu varu sagādāt divas ķēves
ar aizjūgu.</LINE>
</SPEECH>

<SPEECH>
<SPEAKER>ORESTS</SPEAKER>
<LINE>Es vairs nebraukšu.</LINE>
</SPEECH>

<SPEECH>
<SPEAKER>JUPITERS <STAGEDIR>lēni</STAGEDIR></SPEAKER>
<LINE>Jūs vairs nebrauksiet? (<I>Pēc brīža. Dedzīgi.</I>) Nu tad es jūs neatstāšu, jūs būsiet mans viesis. Tur drusku lejāk no pilsētas ir gluži laba iebraucamā vieta, kur mēs apmetīsimies kopīgi. Jūs nenožēlosiet, ja būsiet izvēlējies mani par līdzgaitnieku. Vispirms &#x2014; abraksas, galla, galla, ce, ce &#x2014; es jūs atbrīvoju no mušām. Turklāt cilvēks manos gados dažkārt var dot labus padomus: es varētu būt jums tēvs, jūs man izstāstītu savu dzīves stāstu. Nāciet, jaunais cilvēk, ļaujiet rūpēties par  jums: šādas sastapšanās dažkārt ir izdevīgākas, nekā sākumā domā. Lūk, Telemaha piemērs, jūs ziniet, Odiseja dēls. Kādā jaukā dienā viņš sastapa vecu kungu, vārdā Mentoru, ko aizkustināja viņa liktenis un kurš viņam visur sekoja. Un vai jūs zināt, kas šis Mentors bija?</LINE>
</SPEECH>


<STAGEDIR>Viņš
to aizved runādams un priekškars krīt.</STAGEDIR>
<STAGEDIR>P R I E K Š K A R S.</STAGEDIR>
</SCENE>
</ACT>





<ACT id="act2" title="2. cēliens">
<TITLE>II&#xA0;&#xA0;C Ē L I E N S</TITLE>
<SUBTITLE>Pirmais skatuves iekārtojums. Klajumiņš kalnos. Pa labi ala. Tās ieeju noslēdz liels melns akmens.
Pa kreisi kāpnes ved uz templi.</SUBTITLE>

<SCENE id="act2-1"><TITLE>I&#xA0;&#xA0;A I N A</TITLE>
<STAGEDIR>Pūlis, vēlāk
JUPITERS,  ORESTS  un  PEDAGOGS</STAGEDIR>


<SPEECH>
<SPEAKER>KĀDA SIEVIETE, 
<STAGEDIR>nometusies ceļos sava mazā zēna priekšā</STAGEDIR></SPEAKER>
<LINE>Tava
šlipse. Es jau trešo reizi tev sienu mezglu (<I>Viņa
nosukā ar roku.</I>)
Tā, nu tu esi tīrs. Esi prātīgs un raudi citiem
līdz, kad tev teiks.</LINE>
</SPEECH>

<SPEECH>
<SPEAKER>BĒRNS</SPEAKER>
<LINE>Vai
viņiem jānāk no šejienes?</LINE>
</SPEECH>

<SPEECH>
<SPEAKER>SIEVIETE</SPEAKER>
<LINE>Jā.</LINE>
</SPEECH>

<SPEECH>
<SPEAKER>BĒRNS</SPEAKER>
<LINE>Man
bail.</LINE>
</SPEECH>

<SPEECH>
<SPEAKER>SIEVIETE</SPEAKER>
<LINE>Vajag,
lai būtu bail, mīlulīt. Ļoti bail. Tieši
tā kļūst par krietnu cilvēku.</LINE>
</SPEECH>

<SPEECH>
<SPEAKER>KĀDS VĪRIETIS</SPEAKER>
<LINE>Viņiem
šodien būs jauks laiks.</LINE>
</SPEECH>

<SPEECH>
<SPEAKER>OTRAIS VĪRIETIS</SPEAKER>
<LINE>Par
laimi! Jādomā, ka viņi vēl joprojām ir
jūtīgi pret saules karstumu. Pērn lija un viņi
bija ... briesmīgi. 
</LINE>
</SPEECH>

<SPEECH>
<SPEAKER>PIRMAIS VĪRIETIS</SPEAKER>
<LINE>Briesmīgi.</LINE>
</SPEECH>

<SPEECH>
<SPEAKER>OTRAIS VĪRIETIS</SPEAKER>
<LINE>Ak,
vai!</LINE>
</SPEECH>

<SPEECH>
<SPEAKER>TREŠAIS</SPEAKER>
<LINE>Kad
viņi būs atgriezušies savā caurumā un mūs
atstājuši vienus, es, starp mums runājot, uzrāpšos
šeit, paraudzīšos uz šo akmeni un sev
sacīšu: "Un no šā brīža veselu gadu."</LINE>
</SPEECH>

<SPEECH>
<SPEAKER>CETURTAIS</SPEAKER>
<LINE>Vai
patiesi? Man tas būs vājš mierinājums. Sākot
ar rītdienu es sev jautāšu: "Kādi viņi
būs nākamgad?" Gadu no gada viņi kļūst
arvien negantāki.</LINE>
</SPEECH>

<SPEECH>
<SPEAKER>OTRAIS</SPEAKER>
<LINE>Klusē,
nelaimīgais. Ja nu viens no viņiem ir izspraucies pa kādu
plaisu klintī un jau lodā starp mums... Ir tādi
mirušie, kas uz sastapšanos iet citiem pa priekšu.</LINE>
<STAGEDIR>Visi nemierīgi saskatās.</STAGEDIR>
</SPEECH>

<SPEECH>
<SPEAKER>KĀDA JAUNA SIEVIETE</SPEAKER>
<LINE>Būtu
vismaz drīzāk sākuši. Ko viņi tur pilī
dara? Viņi nemaz nesteidzas. Man tas ir pats grūtākais,
šī gaidīšana: būt klāt, mīdīties
zem svelmainām debesīm, nenolaižot acis no melnā
akmens... Ai! viņi jau ir tur lejā, aizmugurē: viņi
gaida tāpat kā mēs, priecīgi domādami par
ļaunumu, ko viņi mums nodarīs.</LINE>
</SPEECH>

<SPEECH>
<SPEAKER>KĀDA VECENE</SPEAKER>
<LINE>Tā
ir gan, nekrietnā padauza! Kas tad nezin, no kā šai
bail. Viņas vīrs nomira pagājušo pavasari, bet
nu jau būs desmit gadu, kā šī tam lika ragus.</LINE>
</SPEECH>

<SPEECH>
<SPEAKER>JAUNĀ SIEVIETE</SPEAKER>
<LINE>Nu
jā, atzīstos, es viņu krāpu, cik vien varēju,
bet es viņu mīlēju un darīju viņam dzīvi
patīkamu; viņam nebija nekādu aizdomu un viņš
nomira, vēršot uz mani pateicīga suņa skatienu.
Tagad viņš zina visu, viss viņa prieks ir sabojāts,
viņš mani ienīst un cieš pats. Un nu tūlīt
viņš būs iepretim man, viņa ēnu ķermenis
piekļausies man ciešāk, nekā to kādreiz
darījis kāds dzīvais. Ai! es viņu aizgādāšu
uz savu māju, apvijušos man ap kaklu kā kažokādu.
Es viņam sagatavoju visādus našķus, mazas
kūciņas, vakariņas, kādas viņam gāja
pie sirds. Bet nekas jau neremdēs viņa dusmas; un šonakt... 
Šonakt viņš būs manā gultā.</LINE>
</SPEECH>

<SPEECH>
<SPEAKER>KĀDS VĪRIETIS</SPEAKER>
<LINE>Sasodīts,
viņai taisnība. Ko tas Egists dara? Par ko viņš
domā? Es šo gaidīšanu nevaru izturēt.</LINE>
</SPEECH>

<SPEECH>
<SPEAKER>OTRAIS VĪRIETIS</SPEAKER>
<LINE>Ņerksti
vien! Vai tad tu domā, ka Egistam mazāk bail nekā
mums? Vai tev gribētos būt viņa vietā un pavadīt
divdesmit četras stundas aci pret aci ar Agamemnonu?</LINE>
</SPEECH>

<SPEECH>
<SPEAKER>JAUNĀ SIEVIETE</SPEAKER>
<LINE>Briesmīga, briesmīga tāda gaidīšana. Man šķiet,
ka jūs visi lēnām attālinaties no manis. Akmens
vēl nav noņemts, bet katrs jau ir laupījums saviem
mirušajiem, viens kā lietus lāse. 
</LINE>
</SPEECH>


<STAGEDIR>Ienāk Jupiters, Orests, Pedagogs.</STAGEDIR>

<SPEECH>
<SPEAKER>JUPITERS</SPEAKER>
<LINE>Nāciet
pa šejieni, te būs labāk.</LINE>
</SPEECH>

<SPEECH>
<SPEAKER>ORESTS</SPEAKER>
<LINE>Tad
tie ir viņi, Argosas pilsoņi, ķēniņa
Agamemnona uzticamie pavalstnieki?</LINE>
</SPEECH>

<SPEECH>
<SPEAKER>PEDAGOGS</SPEAKER>
<LINE>Cik
viņi neglīti! Redziet, mans saimniek, viņu dzeltenīgās
sejas, viņu iekritušās acis. Šie ļaudis
drīz nomirs aiz bailēm. Lūk, kādas māņticībai
ir sekas. Pavērojiet, pavērojiet viņus. Un ja jums
vajadzīgi vēl kādi pierādījumi par manas
filozofijas labvēlīgo ietekmi, pēc tam paraugieties uz
manu ziedošo sejas krāsu.</LINE>
</SPEECH>

<SPEECH>
<SPEAKER>JUPITERS</SPEAKER>
<LINE>Tad
nu gan liela lieta, ziedoša sejas krāsa! Dažas magoņu
ziedlapiņas uz taviem vaigiem, cienījamais, neaizkavēs
tev kļūt par tādu pašu sūda gabalu
Jupitera acīs, kā visiem šeit klātesošajiem.
Ej, tu taču smirdi un pats to nemani. Viņiem šajā
laikā nāsīs sitas pašu smaka, viņi sevi
pazīst labāk nekā tu.</LINE>
<STAGEDIR>Pūlis
kurn.</STAGEDIR>
</SPEECH>

<SPEECH>
<SPEAKER>KĀDS VĪRS, <STAGEDIR>pakāpjoties uz tempļa pakāpieniem vēršas pie pūļa</STAGEDIR></SPEAKER>
<LINE>Vai
mūs grib padarīt trakus? Apvienosim, biedri, savas balsis
un sauksim Egistu. Mēs vairāk
nevaram ciest, ka viņš vēl ilgāk vilcina
ceremoniju.</LINE>
</SPEECH>

<SPEECH>
<SPEAKER>PŪLIS</SPEAKER>
<LINE>Egist!
Egist! Apžēlojies!</LINE>
</SPEECH>

<SPEECH>
<SPEAKER>KĀDA SIEVIETE</SPEAKER>
<LINE>Nuja!
Apžēlojies! Apžēlojies! Par mani gan neviens neapžēlosies.
Viņš nāks ar savu atņirgto rīkli, vīrs,
kuru es tā ienīdu, viņš ieslēgs mani savās
neredzamajās un uzmācīgajās skavās, viņš
būs mans mīļākais visu nakti, visu nakti. Ai!</LINE>
<STAGEDIR>Viņa paģībst.</STAGEDIR>
</SPEECH>

<SPEECH>
<SPEAKER>ORESTS</SPEAKER>
<LINE>Kāds
neprāts! šiem ļaudīm jāsaka, ka...</LINE>
</SPEECH>

<SPEECH>
<SPEAKER>JUPITERS</SPEAKER>
<LINE>Nu
kādēļ, jaunais cilvēk, celt troksni viena acis
izbolījuša sievišķa dēļ? Jūs
tādus redzēsiet vēl.</LINE>
</SPEECH>

<SPEECH>
<SPEAKER>VĪRIETIS, <STAGEDIR>mezdamies ceļos</STAGEDIR></SPEAKER>
<LINE>Es
smirdu! Es smirdu, es esmu milzu sprāgoņa, redziet, uz
manis sametušās mušas kā kraukļi!
Duriet, dzeliet, kodiet, atriebīgās mušas, izvandiet
manu miesu līdz pat manai neķītrajai sirdij. Es esmu
grēkojis, es esmu grēkojis simttūkstoš reižu,
es esmu samazgu bedre, es esmu mēslu kaste.</LINE>
</SPEECH>

<SPEECH>
<SPEAKER>JUPITERS</SPEAKER>
<LINE>Kāds
krietns vīrs! 
</LINE>
</SPEECH>

<SPEECH>
<SPEAKER>VĪRIEŠI, <STAGEDIR>pieceļot nokritušo</STAGEDIR></SPEAKER>
<LINE>Nu,
labi, labi. Tu to pastāstīsi vēlāk, kad viņi
būs klāt.</LINE>
<STAGEDIR>Vīrs
paliek apstulbis, smagi dveš, acis bolīdams.</STAGEDIR>
</SPEECH>

<SPEECH>
<SPEAKER>PŪLIS</SPEAKER>
<LINE>Egist!
Egist. Apžēlojies un pavēli sākt. Mēs vairs
nevaram izturēt.</LINE>
<STAGEDIR>Egists
parādās uz tempļa kāpnēm. Aiz viņa
Klitaimnēstra un Virspriesteris. Sargi.</STAGEDIR>
</SPEECH>

</SCENE>



<SCENE id="act2-2"><TITLE>II&#xA0;&#xA0;A I N A</TITLE>
<STAGEDIR>Tie
paši, EGISTS, KLITAIMNĒSTRA, VIRSPRIESTERIS, SARGI</STAGEDIR>


<SPEECH>
<SPEAKER>EGISTS</SPEAKER>
<LINE>Suņi! Jūs iedrošinaties žēloties? Vai esat zaudējuši
atmiņu par savu zemiskumu? Pie Jupitera, es atsvaidzināšu
jūsu atmiņu. (<I>Pievēršoties Klitaimnēstrai)</I>
 Mums vajadzēs sākt bez viņas. Bet lai viņa
sargās. Mans sods būs mācība visiem.</LINE>
</SPEECH>

<SPEECH>
<SPEAKER>KLITAIMNĒSTRA</SPEAKER>
<LINE>Viņa
man solīja paklausīt. Esmu pārliecināta, ka viņa
taisās. Būs aizkavējusies pie spoguļa.</LINE>
</SPEECH>

<SPEECH>
<SPEAKER>EGISTS <STAGEDIR>sargiem</STAGEDIR></SPEAKER>
<LINE>Lai
aiziet uz pili pēc Elektras un to atved šeit ar labu vai
ar varu. (<I>Sargi iziet. Pūlim.</I>)
Pa vietām. Vīrieši no manis pa labi, sievietes un
bērni pa kreisi. Tā labi.</LINE>
</SPEECH>

<STAGEDIR>Klusums.
Egists gaida.</STAGEDIR>

<SPEECH>
<SPEAKER>VIRSPRIESTERIS</SPEAKER>
<LINE>Šie
ļaudis vairs nevar gaidīt.</LINE>
</SPEECH>

<SPEECH>
<SPEAKER>EGISTS</SPEAKER>
<LINE>Es
zinu. Ja šie sargi...</LINE>
</SPEECH>


<STAGEDIR>Sargi atgriežas.</STAGEDIR>

<SPEECH>
<SPEAKER>VIENS SARGS</SPEAKER>
<LINE>Valdniek,
mēs viscaur izmeklējām princesi. Pils ir tukša.</LINE>
</SPEECH>

<SPEECH>
<SPEAKER>EGISTS</SPEAKER>
<LINE>Nu labi. Rēķinus kārtosim rīt. (<I>Virspriesterim.</I>)
Sāc.</LINE>
</SPEECH>

<SPEECH>
<SPEAKER>VIRSPRIESTERIS</SPEAKER>
<LINE>Noveliet
akmeni,</LINE>
</SPEECH>

<SPEECH>
<SPEAKER>PŪLIS</SPEAKER>
<LINE>Hāāā!</LINE>
<STAGEDIR>Sargi
noveļ akmeni. Virspriesteris pavirzās līdz alas
ieejai.</STAGEDIR>
</SPEECH>

<SPEECH>
<SPEAKER>VIRSPRIESTERIS</SPEAKER>
<LINE>Jūs,
aizmirstie, pamestie un pieviltie, jūs, kas tumsā
velcieties uz virszemi kā pa vulkāna plaisu, un kam vairs
nav atlicis nekas, kā vien jūsu lielais nīgrums,
celieties mirušie, nu ir jūsu svētki! Nāciet,
kāpiet ārā no zemes kā vēja dzīti sēra
tvaiki, kāpiet iz zemes klēpja, jūs miroņi,
simtkārt mirušie, jūs, kuriem ikviens mūsu
siržu puksts liek mirt no jauna, es aicinu jūs dusmu,
sarūgtinājuma un atriebības kāres vārdā
nāciet, remdiniet savu naidu pret dzīvajiem! Nāciet,
klīstiet kā bieza migla pa  mūsu ielām, virziet
savus blīvos pūļus starp māti un bērnu,
starp mīlētāju un viņa mīļāko,
lieciet mums nožēlot, ka mēs neesam miruši. Augšā
vampīri, spoki, rēgi, mūsu nakšu baisma. Augšā
kareivji, kas mirāt gānīdamies, augšā
neveiksminieki, pazemotie, augšā badā nomirušie,
kuru agonijas kliedzieni skanēja kā lāsti. Redziet, te
ir dzīvie, tie ir brangi dzīvi mērķi! Augšā,
gāzieties pār viņiem kā viesulis un kodiet līdz
pat kaulam. Augšup! Augšup! Augšā! ...</LINE>
</SPEECH>


<STAGEDIR>Dārd
bungas. Viņš dejo alas ieejas priekšā, sākumā
lēni, tad arvien ātrāk,
līdz nokrīt spēku izsīkumā.</STAGEDIR>

<SPEECH>
<SPEAKER>EGISTS</SPEAKER>
<LINE>Viņi ir šeit!</LINE>
</SPEECH>

<SPEECH>
<SPEAKER>PŪLIS</SPEAKER>
<LINE>Šausmas!</LINE>
</SPEECH>

<SPEECH>
<SPEAKER>ORESTS</SPEAKER>
<LINE>Tas nu ir par daudz un es...</LINE>
</SPEECH>

<SPEECH>
<SPEAKER>JUPITERS</SPEAKER>
<LINE>Uzlūko mani, jaunais cilvēk, paraugies man sejā, tā, tā.
Tu saprati. Tagad klusums.</LINE>
</SPEECH>

<SPEECH>
<SPEAKER>ORESTS</SPEAKER>
<LINE>Kas jūs esat? 
</LINE>
</SPEECH>

<SPEECH>
<SPEAKER>JUPITERS</SPEAKER>
<LINE>To tu vēlāk uzzināsi.</LINE>
<STAGEDIR>Egists lēni nokāpj pa pils pakāpieniem.</STAGEDIR>
</SPEECH>

<SPEECH>
<SPEAKER>EGISTS</SPEAKER>
<LINE>Viņi
ir šeit. (<I>Klusums.</I>)
Viņš ir šeit, Aricija, tavs laulātais draugs,
kuru tu padarīji smieklīgu. Viņš ir šeit,
tev iepretim, viņš tevi apkampj. Kā viņš
tevi sev piespiež, kā viņš tevi mīl, kā
viņš tevi nīst! Viņa ir šeit, Nikij,
viņa ir šeit, tava māte, kas nomira tādēļ,
ka neviens par viņu neparūpējās. Un tu, Segest,
nelietīgais augļotāj, viņi ir šeit, tavi
nelaimīgie parādnieki, tie, kuri nomiruši nabadzībā
un tie, kuri pakārušies tādēļ, ka tu viņus
izputināji. Viņi ir šeit, un šodien viņi
ir tavi kreditori. Un jūs, vecāki, maigie vecāki,
nolaidiet drusku savas acis, palūkojieties zemāk, pie
zemes: viņi ir tur, mirušie bērni; viņi stiepj
savas rociņas un visi prieki, ko jūs viņiem esiet
atteikuši, visas sāpes, ko jūs viņiem esiet
nodarījuši, kā svina bluķi spiež viņu
skumjās, atriebīgās dvēselītes.</LINE>
</SPEECH>

<SPEECH>
<SPEAKER>PŪLIS</SPEAKER>
<LINE>Žēlastību!</LINE>
</SPEECH>

<SPEECH>
<SPEAKER>EGISTS</SPEAKER>
<LINE>Ak, jā! Žēlastību! Vai tad jūs neziniet, ka
mirušajiem nekad nav žēlastības? Viņu prasības
ir neapmierināmas, jo viņu rēķini ir apstājušies
uz visiem laikiem. Vai tu, Nikij, ar kādiem labiem darbiem domā
izlabot to ļaunumu, ko esi nodarījis savai mātei? Kādi
labi darbi tad spēj viņu aizsniegt? Viņas dvēsele
ir kā svelmaina diena bez mazākās vēja pūsmas.
Nekas tur nekustas, nekas tur nemainās, nekas tur nav dzīvs,
tikai liela rijīga saule, nekustīga saule viņu moka
mūžīgi. Mirušo vairs nav &#x2014; vai jūs saprotiet šo
nepielūdzamo vārdu? Viņu vairs nav, un tieši
tādēļ tie ir padarīti par neuzpērkamiem jūsu
noziegumu sargātājiem.</LINE>
</SPEECH>

<SPEECH>
<SPEAKER>PŪLIS</SPEAKER>
<LINE>Žēlastību!</LINE>
</SPEECH>

<SPEECH>
<SPEAKER>EGISTS</SPEAKER>
<LINE>Žēlastību?
Ak, nožēlojamie āksti, šodien jums ir publika. Vai
jūtiet, cik smagi uz jūsu sejām un jūsu rokām
gulstas šo sastingušo un bezcerīgo skatienu
miljoni? Viņi mūs redz, viņi mūs redz, mēs
esam kaili miroņu sapulces priekšā. Hā! Hā!
Jūs, lūk, tagadnē esat labi iegrozījušies;
tas jūs dedzina, šis neredzamais un tīrais skatiens,
ko remdināt grūtāk nekā atmiņas par
skatienu. 
</LINE>
</SPEECH>

<SPEECH>
<SPEAKER>PŪLIS</SPEAKER>
<LINE>Žēlastību!</LINE>
</SPEECH>

<SPEECH>
<SPEAKER>VĪRIEŠI</SPEAKER>
<LINE>Piedodiet
mums par to, ka esam dzīvi, kamēr jūs esiet miruši.</LINE>
</SPEECH>

<SPEECH>
<SPEAKER>SIEVIETES</SPEAKER>
<LINE>Žēlastību.
Mūs apņem jūsu sejas un lietas, kas
ir jūsējās, mēs mūžīgi sērojam par
jums, mēs raudam no rīta līdz vakaram un no vakara
līdz rītam. Mums ir ko darīt. Atmiņas par jums
plosās mūsu delnās un slīd caur pirkstiem; ar
katru dienu tās kļūst nedaudz bālākas un mēs
kļūstam nedaudz vainīgākas. Jūs mūs
pametat; jūs mūs pametat, aizplūstot no mums kā
noasiņošanā. Bet, ja tas kaut nedaudz var iežēlināt
jūsu piktās dvēseles, tad ziniet, mūsu dārgie
aizgājēji, ka jūs esat izpostījuši mūsu
dzīvi.</LINE>
</SPEECH>

<SPEECH>
<SPEAKER>VĪRIEŠI</SPEAKER>
<LINE>Piedodiet
mums, ka esam dzīvi, kamēr jūs esiet miruši.</LINE>
</SPEECH>

<SPEECH>
<SPEAKER>BĒRNI</SPEAKER>
<LINE>Iežēlojieties!
Mēs neprasījāmies piedzimt un mums visiem ir kauns
augt. Kā gan mēs būtu varējuši jūs
apvainot? Redziet, mēs esam tikko dzīvi, mēs esam
vāji, bāli un pavisam mazi, mēs netrokšņojam,
mēs slīdam, nemaz netricinot gaisu ap mums. Un mēs
bīstamies no jums, ai, kā bīstamies.</LINE>
</SPEECH>

<SPEECH>
<SPEAKER>VĪRIEŠI</SPEAKER>
<LINE>Piedodiet
mums, ka esam dzīvi, kamēr jūs esat miruši.</LINE>
</SPEECH>

<SPEECH>
<SPEAKER>EGISTS</SPEAKER>
<LINE>
Klusāk! Mieru! Ja jau jūs tā vaimanājiet, ko tad
lai saku es, jūsu valdnieks? Jo ir iesākušās
manas mocības: zeme dreb un satumst gaiss. Tūlīt
parādīsies visdiženākais no mirušajiem, tas, ko
esmu nonāvējis savām rokām, Agamemnons. 
</LINE>
</SPEECH>

<SPEECH>
<SPEAKER>ORESTS, <STAGEDIR>raujot savu zobenu</STAGEDIR></SPEAKER>
<LINE>Neģēli!
Es neļaušu tev iejaukt mana tēva vārdu tavās
ākstībās!</LINE>
</SPEECH>

<SPEECH>
<SPEAKER>JUPITERS, <STAGEDIR>viņu satverot ap augumu</STAGEDIR></SPEAKER>
<LINE>Nomierinieties,
jaunais cilvēk, nomierinieties!</LINE>
</SPEECH>

<SPEECH>
<SPEAKER>EGISTS <STAGEDIR>apgriežoties</STAGEDIR></SPEAKER>
<LINE>Kas uzdrošinās?  (<I>Uz tempļa kāpnēm parādās Elektra baltā
kleitā. Egists viņu pamana.</I>) Elektra!</LINE>
</SPEECH>

<SPEECH>
<SPEAKER>PŪLIS</SPEAKER>
<LINE>Elektra!</LINE>
</SPEECH>
</SCENE>


<SCENE id="act2-3"><TITLE>III&#xA0;&#xA0;A I N A</TITLE>
<STAGEDIR>Tie
paši, ELEKTRA</STAGEDIR>


<SPEECH>
<SPEAKER>EGISTS</SPEAKER>
<LINE>
Elektra, ko nozīmē šis tērps?</LINE>
</SPEECH>

<SPEECH>
<SPEAKER>ELEKTRA</SPEAKER>
<LINE>Nu,
uzvilku savu visskaistāko kleitu. Vai tad šodien nav
svētki? 
</LINE>
</SPEECH>

<SPEECH>
<SPEAKER>VIRSPRIESTERIS</SPEAKER>
<LINE>Tu
nāci izsmiet mirušos? Tie ir viņu svētki, un tev
pieklājās ierasties, tērptai sērās.</LINE>
</SPEECH>

<SPEECH>
<SPEAKER>ELEKTRA</SPEAKER>
<LINE>Sērās?
Kādēļ sērās? No saviem mirušajiem es
nebaidos un gar jūsējiem man nav daļas. 
</LINE>
</SPEECH>

<SPEECH>
<SPEAKER>EGISTS</SPEAKER>
<LINE>Tas
tiesa. Tavi mirušie nav mūsu mirušie. Uzlūkojiet
Atreja mazmeitu prieka meitas tērpā; tā paša
Atreja<ANCHOR HREF="note14">14</ANCHOR>,
kurš gļēvi nonāvēja savus brāļadēlus.
Kas tad cits lai tu būtu, kā nolādētas dzimtas
pēdējā atvase. Aiz līdzcietības es pacietu
tevi savā pilī, bet šodien atzīstos, ka esmu
maldījies. Tavās dzīslās joprojām plūst
vecās, samaitātās Atridu asinis, un, ja es negādāšu
par kārtību, tu mūs visus aplaidīsi ar sērgu.
Taču  pacieties mazliet, un tu redzēsi, vai es protu sodīt.
Tev acu nepietiks raudāšanai. 
</LINE>
</SPEECH>

<SPEECH>
<SPEAKER>PŪLIS</SPEAKER>
<LINE>Zaimošana!</LINE>
</SPEECH>

<SPEECH>
<SPEAKER>EGISTS</SPEAKER>
<LINE>Vai
tu, nelaimīgā, dzirdi apvainoto ļaužu kurnēšanu?
Kādā vārdā viņi tevi sauc? Ja te nebūtu
manis, kas apvalda viņu dusmas, tevi saplosītu gabalos.</LINE>
</SPEECH>

<SPEECH>
<SPEAKER>PŪLIS</SPEAKER>
<LINE>Zaimošana!</LINE>
</SPEECH>

<SPEECH>
<SPEAKER>ELEKTRA</SPEAKER>
<LINE>Vai
tad būt jautrai ir zaimošana? Kādēļ tad
viņi nepriecājas? Kas viņiem neļauj? 
</LINE>
</SPEECH>

<SPEECH>
<SPEAKER>EGISTS</SPEAKER>
<LINE>Viņa
smejas un te ir viņas mirušais tēvs ar sarecējušām
asinīm uz sejas.</LINE>
</SPEECH>

<SPEECH>
<SPEAKER>ELEKTRA</SPEAKER>
<LINE>Kā
jūs drīkstat runāt par Agamemnonu? Vai jums zināms,
ka viņš naktīs neatnāk man klusi runāt pie
auss? Vai zināt, kādus mīlas un nožēlas vārdus
čukst viņa skarbā un aizlauztā balss? Es smejos,
tas tiesa, pirmo reizi mūžā es smejos, es esmu laimīga.
Vai jums šķiet, ka mana laime nepriecē mana tēva
sirdi? Ak, ja viņš ir šeit, ja viņš
redz savu meitu, ko jūs esat nogrūdis nicināmas
verdzenes kārtā, ja viņš redz, ka tā galvu
tur augsti paceltu un ka nelaime nav salauzusi viņas lepnumu, es
esmu droša, viņš pat nedomā man pārmest.
Viņa izmocītajā sejā iemirdzas acis, viņa
asiņojošās lūpas cenšas smaidīt.</LINE>
</SPEECH>

<SPEECH>
<SPEAKER>JAUNA SIEVIETE</SPEAKER>
<LINE>Bet
ja nu viņai taisnība?</LINE>
</SPEECH>

<SPEECH>
<SPEAKER>BALSIS</SPEAKER>
<LINE>Nē,
taču, viņa melo, viņa ir traka. Elektra, ej prom,
citādi tava bezdievība kritīs uz mums.</LINE>
</SPEECH>

<SPEECH>
<SPEAKER>ELEKTRA</SPEAKER>
<LINE>No
kā tad jūs baidāties? Es skatos uz jums un redzu tikai
jūsu ēnas. Bet paklausieties, ko teikšu un ko jūs
varbūt nezināt: Grieķijā ir laimīgas
pilsētas. Baltas un mierīgas, kas sildās saulē kā
ķirzakas. Šajā  pašā stundā zem šīm
pašām debesīm Korintas laukumos rotaļājas
bērni. Un viņu mātes nelūdz piedošanu par
to, ka laidušas viņus pasaulē. Viņas tos uzlūko
smaidīdamas, viņas ar tiem lepojas. Ai, Argosas mātes,
vai jūs to saprotat? vai jūs vēl spējat apjaust
sievietes lepnumu, kad tā uzlūko savu bērnu un domā:
"Es esmu viņu iznēsājusi savā klēpī!"
</LINE>
</SPEECH>

<SPEECH>
<SPEAKER>EGISTS</SPEAKER>
<LINE>Apklusti
beidzot, vai arī es iedzīšu tavus vārdus tavā
rīklē atpakaļ!</LINE>
</SPEECH>

<SPEECH>
<SPEAKER>BALSIS <STAGEDIR>pūlī</STAGEDIR></SPEAKER>
<LINE>Jā, jā! Lai viņa klusē. Diezgan. Diezgan!</LINE>
</SPEECH>

<SPEECH>
<SPEAKER>CITAS BALSIS</SPEAKER>
<LINE>Nē,
lai viņa runā! Lai viņa runā. Agamemnons viņu
iedvesmo.</LINE>
</SPEECH>

<SPEECH>
<SPEAKER>ELEKTRA</SPEAKER>
<LINE>Ir
jauks laiks. Visur ielejā ļaudis paceļ galvu un saka:
"Ir jauks laiks!", un viņi ir priecīgi. Jūs,
kas esat paši sevis bendes, vai jūs esat aizmirsuši
tik pazemīgo zemnieka prieku, kad viņš iet pa savu
zemi un saka "Ir jauks laiks!"? Bet jūs ar nolaistajām
rokām, nokārtajām galvām tikko vairs dvešat.
Jūsu mirušie līp jums klāt un jūs paliekat
nekustīgi, bažīdamies viņus ar kādu žestu
saburzīt. Tas būtu briesmīgi, vai ne tā? Ja jūsu
rokas pēkšņi šķērsotu mazu tvaika
mutulīti, jūsu tēva vai jūsu vectēva
dvēseli?  Bet palūkojieties uz mani! Es izstiepju savas
rokas, es izslejos un izstaipos kā cilvēks, kurš
mostas, es ieņemu savu vietu zem saules, visu savu vietu, un vai
debesis man uzkrīt uz galvas? Es dejoju, redziet, es dejoju un
nejūtu neko citu, kā vien vēja dvesmu savos matos. Kur
tad ir mirušie? Vai jūs domājat, ka viņi dejo
ar mani vienā ritmā?</LINE>
</SPEECH>

<SPEECH>
<SPEAKER>VIRSPRIESTERIS</SPEAKER>
<LINE>Argosieši,
es jums saku, ka šī sieviete ir zaimotāja. Nelaime
viņai un visiem tiem jūsu vidū, kas viņu klausās.</LINE>
</SPEECH>

<SPEECH>
<SPEAKER>ELEKTRA</SPEAKER>
<LINE>Ai,
mani dārgie mirušie, Ifiģēnija, mana vecākā
māsa!<ANCHOR HREF="note15">15</ANCHOR>
Agamemnon, mans tēvs un mans vienīgais valdniek,
klausieties manu lūgsnu! Ja es esmu zaimotāja, ja es
apvainoju jūsu sāpju pilnās dvēseles, tad dodiet
man kādu zīmi, drīzumā dodiet zīmi, lai es
to zinu. Bet, ja jūs, mani dārgie, manu rīcību
atbalstāt, tad klusējiet, es lūdzu jūs, klusējiet
tā, lai pat ne lapiņa nenodreb, ne zāles stiebriņš,
lai neviens troksnis netraucē manu svēto deju: jo es dejoju
priekam, es dejoju mieram starp cilvēkiem, es dejoju laimei un
dzīvībai. Ai, mirušie, es lūdzu jūs
klusēt, lai ļaudis, kas man ir visapkārt, zina, ka
jūsu sirdis ir ar mani.</LINE>
<STAGEDIR>Viņa
dejo.</STAGEDIR>
</SPEECH>

<SPEECH>
<SPEAKER>BALSIS PŪLĪ</SPEAKER>
<LINE>Viņa
dejo. Redziet, liesmas vieglumā viņa dejo saulē kā
plīvojoša karoga drāna. Un mirušie klusē.</LINE>
</SPEECH>

<SPEECH>
<SPEAKER>JAUNĀ SIEVIETE</SPEAKER>
<LINE>Skatiet
viņas ekstāzes pārņemto stāvu! Nē, tā
nav apgānītājas seja. Egist, Egist! Nu tu nesaki neko
&#x2014; kādēļ tu neatbildi?</LINE>
</SPEECH>

<SPEECH>
<SPEAKER>EGISTS</SPEAKER>
<LINE>Vai
ar smirdošiem zvēriem strīdas? Viņus iznīcina!
Esmu kļūdījies, viņu citkārt saudzēdams;
bet tā ir kļūda, ko var labot; neraizējieties, es
viņu sabradāšu, un viņas dzimta iznīks
līdz ar viņu.</LINE>
</SPEECH>

<SPEECH>
<SPEAKER>PŪLIS</SPEAKER>
<LINE>Draudi
nav atbilde, Egist! Vai nekā cita tev nav, ko mums teikt? 
</LINE>
</SPEECH>

<SPEECH>
<SPEAKER>JAUNĀ SIEVIETE</SPEAKER>
<LINE>Viņa
dejo, viņa smaida, viņa ir laimīga un mirušie,
kā šķiet, viņu sargā. Ai, apskaužamā
Elektra! Redzi, arī es izstiepju rokas un atsedzu savu kaklu
saulei!</LINE>
</SPEECH>

<SPEECH>
<SPEAKER>BALSIS pūlī</SPEAKER>
<LINE>Mirušie
klusē: Egist, tu mums esi melojis!</LINE>
</SPEECH>

<SPEECH>
<SPEAKER>ORESTS</SPEAKER>
<LINE>Dārgā Elektra!</LINE>
</SPEECH>

<SPEECH>
<SPEAKER>JUPITERS</SPEAKER>
<LINE>No-lādēts, es pārtraukšu šā
skuķa kladzināšanu!
(<I>Viņš pastiepj roku.</I>) Posidon
karibū karibon lullabī.</LINE>
<STAGEDIR>Lielais
akmens, kas aizsprostoja alas ieeju, dārdēdams ripinās
augšup pa tempļa kāpnēm. Elektra pārtrauc
dejot.</STAGEDIR>
</SPEECH>

<SPEECH>
<SPEAKER>PŪLIS</SPEAKER>
<LINE>Šausmas!</LINE>
<STAGEDIR>Ilgstošs klusums.</STAGEDIR>
</SPEECH>

<SPEECH>
<SPEAKER>VIRSPRIESTERIS</SPEAKER>
<LINE>Ai,
gļēvā un pārāk lētticīgā
tauta, Mirušie atriebjas! Redzat kā mušas traucas
uz mums biezos mutuļos. Jūs klausījāties
zaimotājas balsi, un mēs esam nolādēti.</LINE>
</SPEECH>

<SPEECH>
<SPEAKER>PŪLIS</SPEAKER>
<LINE>Mēs
neko neesam darījuši, tā nav mūsu vaina, viņa
atnāca, viņa mūs savaldzināja ar saviem
saindētajiem vārdiem! Upē, raganu, upē! Uz sārta!</LINE>
</SPEECH>

<SPEECH>
<SPEAKER>VECENE, <STAGEDIR>rādot
uz jauno sievieti</STAGEDIR></SPEAKER>
<LINE>Un
šī te, kas uzsūca viņas vārdus kā
medu, noraujiet viņai drēbes, atstājiet gluži kailu un
periet līdz asinīm.</LINE>
</SPEECH>


<STAGEDIR>Jauno
sievieti sagrābj vīrieši un, piecērtot kājas,
maršēdami aizvelk Elektras virzienā.</STAGEDIR>

<SPEECH>
<SPEAKER>EGISTS, <STAGEDIR>kurš atkal ir izslējies</STAGEDIR></SPEAKER>
<LINE>Klusu,
suņi! Atgriezieties kārtīgi savās vietās, un
rūpes par sodīšanu lai paliek manā ziņā.
(<I>Klusums.</I>)
Nu, ko? Jūs redzējāt, ko maksā &#x2014; nepakļauties
man? Vai tagad vēl šaubāties par savu vadoni?
Atgriezieties savās mājās, mirušie jūs
pavadīs un būs jūsu viesi visu dienu un nakti,
Iekārtojiet viņiem vietu pie sava galda, pie sava pavarda,
savā guļas vietā un centieties, lai jūsu
priekšzīmīgā uzvedība liek viņiem
aizmirst visu, kas te bija. Kas attiecas uz mani, tad, lai gan jūsu
aizdomas mani sāpināja, es jums piedodu. Bet tu, Elektra...</LINE>
</SPEECH>

<SPEECH>
<SPEAKER>ELEKTRA</SPEAKER>
<LINE>Nu,
kas tad ir? Mans gājiens neizdevās. Nākamreiz darīšu
labāk.</LINE>
</SPEECH>

<SPEECH>
<SPEAKER>EGISTS</SPEAKER>
<LINE>Tādu iespēju es tev vairs nedošu. Pilsētas likumi man
aizliedz šajā svētku dienā sodīt. Tu to
zināji un to izmantoji ļaunprātīgi. Bet tu
vairs neesi pilsētas sastāvdaļa, es tevi padzenu. Tu
aiziesi basām kājām, tukšām rokām,
tērpta šajā riebīgajā kleitā. Ja rīt,
gaismai austot tu vēl būsi šaipus mūriem, es
pavēlēšu, lai jebkurš, kas tevi sastop, tevi
nosit kā kraupainu avi. 
</LINE>
</SPEECH>

<STAGEDIR>Viņš
iziet sardzes pavadībā. Pūlis virzās garām
Elektrai, rādot viņai dūres.</STAGEDIR>

<SPEECH>
<SPEAKER>JUPITERS
<STAGEDIR>Orestam</STAGEDIR></SPEAKER>
<LINE>Nu ko, mans kungs? Vai te jūs ko mācījāties? Lūk,
pamācošs gadījums, vai arī es ļoti maldos:
ļaunie tiek sodīti un labie gūst gandarījumu.
(<I>Rādot uz Elektru.</I>)
Šī sieviete...</LINE>
</SPEECH>

<SPEECH>
<SPEAKER>ORESTS</SPEAKER>
<LINE>Šī sieviete, cienījamais, ir mana māsa! Aizej, es gribu ar
viņu aprunāties. 
</LINE>
</SPEECH>

<SPEECH>
<SPEAKER>JUPITERS <STAGEDIR>mirkli
viņu uzlūko, tad parausta plecus</STAGEDIR></SPEAKER>
<LINE>Kā
vēlies.</LINE>
</SPEECH>


<STAGEDIR>Viņš iziet, Pedagogs viņam seko.</STAGEDIR>
</SCENE>





<SCENE id="act2-4"><TITLE>IV&#xA0;&#xA0;A I N A</TITLE>
<STAGEDIR>ELEKTRA uz tempļa pakāpieniem,
ORESTS</STAGEDIR>



<SPEECH>
<SPEAKER>ORESTS</SPEAKER>
<LINE>Elektra!</LINE>
</SPEECH>

<SPEECH>
<SPEAKER>ELEKTRA <STAGEDIR>paceļ galvu un viņu uzlūko</STAGEDIR></SPEAKER>
<LINE>Ā! Tu esi šeit, Filēb?</LINE>
</SPEECH>

<SPEECH>
<SPEAKER>ORESTS</SPEAKER>
<LINE>Tu
vairs nevari palikt šajā pilsētā, Elektra! Tev
draud briesmas.</LINE>
</SPEECH>

<SPEECH>
<SPEAKER>ELEKTRA</SPEAKER>
<LINE>Briesmas?
Ai! Tā ir gan! Tu redzēji, man neizdevās mans gājiens.
Zini, tur nedaudz ir arī tava vaina, bet es tev to neņemu
ļaunā.</LINE>
</SPEECH>

<SPEECH>
<SPEAKER>ORESTS</SPEAKER>
<LINE>Ko tad es tādu esmu izdarījis?</LINE>
</SPEECH>

<SPEECH>
<SPEAKER>ELEKTRA</SPEAKER>
<LINE>Tu esi mani piemānījis (<I>Viņa nokāpj pie tā.)</I>
Ļauj man aplūkot tavu seju. Jā, mani ir savaldzinājušas tavas acis.</LINE>
</SPEECH>

<SPEECH>
<SPEAKER>ORESTS</SPEAKER>
<LINE>Laiks
negaida, Elektra. Klausies, bēgsim kopā. Vienam te jāsagādā
man zirgi. Es tevi sēdināšu sev aizmugurē.</LINE>
</SPEECH>

<SPEECH>
<SPEAKER>ELEKTRA</SPEAKER>
<LINE>Nē.</LINE>
</SPEECH>

<SPEECH>
<SPEAKER>ORESTS</SPEAKER>
<LINE>Tu
negribi bēgt kopā ar mani?</LINE>
</SPEECH>

<SPEECH>
<SPEAKER>ELEKTRA</SPEAKER>
<LINE>Es
negribu bēgt.</LINE>
</SPEECH>

<SPEECH>
<SPEAKER>ORESTS</SPEAKER>
<LINE>Es
tevi aizvedīšu uz Korintu.</LINE>
</SPEECH>

<SPEECH>
<SPEAKER>ELEKTRA <STAGEDIR>smiedamās</STAGEDIR></SPEAKER>
<LINE>Ha! Korinta... Nu
redzi, tu gan to nedari tīšām, bet tu mani joprojām
māni. Ko tad es Korintā darīšu? Man taču
jābūt saprātīgai. Vēl vakar man bija tik
niecīgas vēlmes: kad es apkalpoju pie galda, es caur
skropstām vēroju valdnieku pāri, veco skaistuli ar
nedzīvo seju un viņu, treknu un bālu ar ļenganu
muti un šo melno bārdu, kas viņam stiepjas no vienas
auss līdz otrai kā zirnekļu karapulks, un es sapņoju
kādu dienu ieraudzīt dūmus, pavisam mazu, taisnu tvaiku
strūkliņu, līdzīgu dvašai aukstā
ziemas rītā, kas paceltos no viņu uzšķērstajiem
vēderiem. Tas ir viss, pēc kā es ilgojos, es tev to
zvēru! Es nezinu, ko gribi tu, bet man tev nav jātic: tev
ir nekautrīgas acis. Tu zini, ko es domāju, pirms biju tevi
iepazinusi?  Ka gudrais zemes virsū nevar vēlēties
neko citu kā vien to, lai kādu dienu varētu atdarīt
to ļaunumu, kas viņam nodarīts.</LINE>
</SPEECH>

<SPEECH>
<SPEAKER>ORESTS</SPEAKER>
<LINE>Elektra,
ja tu man sekosi, redzēsi, ka var vēlēties arī
vēl daudz ko citu, nepārstājot būt gudram.</LINE>
</SPEECH>

<SPEECH>
<SPEAKER>ELEKTRA</SPEAKER>
<LINE>Es
negribu tevī vairs klausīties; tu man esi nodarījis
daudz ļauna. Tu esi atnācis ar savām alkatīgajām
acīm maigajā, meitenīgajā sejā, un esi licis
aizmirst man manu naidu; es esmu pavērusi savas plaukstas,
ļaujot nokrist pie savām kājām manam vienīgajam
dārgumam. Es biju iedomājusies, ka varēšu
dziedināt šejienes ļaudis ar vārdiem. Tu
redzēji, kas notika: viņi mīl savu nelaimi, viņiem
vajadzīga ierastā vāts, ko tie rūpīgi kopj,
uzplēsdami to ar saviem netīrajiem nagiem. Viņus var
izārstēt tikai ar varmācību, jo ļauno var
uzvarēt tikai ar citu ļaunumu. Ardievu, Filēb, aizej,
atstāj mani ar maniem sliktajiem sapņiem.</LINE>
</SPEECH>

<SPEECH>
<SPEAKER>ORESTS</SPEAKER>
<LINE>Viņi
tevi nogalinās.</LINE>
</SPEECH>

<SPEECH>
<SPEAKER>ELEKTRA</SPEAKER>
<LINE>Šeit ir svētnīca, Apollona templis; noziedznieki tur dažkārt
patveras un, kamēr viņi tur uzturas, neviens nedrīkst
aizskart ne matiņu uz viņu galvas. Es paslēpšos
tur.</LINE>
</SPEECH>

<SPEECH>
<SPEAKER>ORESTS</SPEAKER>
<LINE>Kādēļ
tu atsakies no manas palīdzības?</LINE>
</SPEECH>

<SPEECH>
<SPEAKER>ELEKTRA</SPEAKER>
<LINE>Tas
jau neesi tu, kas var man palīdzēt. Mani atpestīt nāks
kāds cits. (<I>Pēc
brīža.)</I>
Mans brālis nav miris, es to zinu. Es gaidu viņu.</LINE>
</SPEECH>

<SPEECH>
<SPEAKER>ORESTS</SPEAKER>
<LINE>Un ja nu viņš nenāk? 
</LINE>
</SPEECH>

<SPEECH>
<SPEAKER>ELEKTRA</SPEAKER>
<LINE>Viņš
nāks, viņš nevar nenākt. Viņš ir no
mūsu dzimtas, saproti! Noziegums un nelaime viņam ir
asinīs tāpat kā man. Viņš ir tāds
liela auguma zaldāts ar mūsu tēva lielajām
sarkanajām acīm, vienmēr dusmu pārņemts,
viņš cieš, viņa liktenis viņu ir pilnīgi
ierāvis sevī, tāpat kā uzšķērsts
zirgs ierauj kājas savās iekšās. Un tad, lai
arī kādu kustību viņš izdarītu, tam
nākas izraut sev iekšas. Viņš nāks, šī
pilsēta viņu pievelk, par to es esmu droša, jo tieši
šeit ir tā vieta, kur viņš var izdarīt
vislielāko ļaunumu, kur viņš var nodarīt
visvairāk posta pats sev. Viņš atnāks, galvu
noliecis, mocīdamies un sprauslodams. Viņš man
iedveš bailes: katru nakti es viņu redzu sapnī un es
atmostos kaukdama. Taču es viņu gaidu un viņu mīlu.
Man jāpaliek šeit, lai vadītu viņa niknumu, &#x2014;
jo man tas jau ir prātā &#x2014; lai viņam ar pirkstu
norādītu vainīgos un viņam sacītu: "Cērt,
Orest, cērt: tie ir viņi!".</LINE>
</SPEECH>

<SPEECH>
<SPEAKER>ORESTS</SPEAKER>
<LINE>Un
ja nu viņš nav tāds, kādu tu viņu
iedomājies?  
</LINE>
</SPEECH>

<SPEECH>
<SPEAKER>ELEKTRA</SPEAKER>
<LINE>Kāds
gan lai tavuprāt būtu Agamemnona un Klitaimnēstras
dēls?</LINE>
</SPEECH>

<SPEECH>
<SPEAKER>ORESTS</SPEAKER>
<LINE>Ja
nu viņam pretīgas visas šīs asinis tālab,
ka viņš izaudzis laimīgā pilsētā?</LINE>
</SPEECH>

<SPEECH>
<SPEAKER>ELEKTRA</SPEAKER>
<LINE>Tad
es viņam iespļaušu sejā un sacīšu:
"Aizvācies, suns, ej pie bābām, jo tu
neesi nekas cits kā bāba. Bet tu esi slikti aprēķinājis:
tu esi Atreja mazdēls, no Atreja dzimtas likteņa tu
neizbēgsi. Tu nozieguma vietā esi izvēlējies
apkaunojumu, to tu spēji. Taču liktenis tevi sameklēs
tavā gultā. Vispirms tev būs kauns, bet pēc tam
tu pastrādāsi noziegumu par spīti pats sev."
</LINE>
</SPEECH>

<SPEECH>
<SPEAKER>ORESTS</SPEAKER>
<LINE>Elektra,
es esmu Orests.</LINE>
</SPEECH>


<SPEECH>
<SPEAKER>ELEKTRA <STAGEDIR>kliedzienā</STAGEDIR></SPEAKER>
<LINE>Tu melo!</LINE>
</SPEECH>

<SPEECH>
<SPEAKER>ORESTS</SPEAKER>
<LINE>Sava
tēva Agamemnona piemiņas vārdā es tev zvēru:
es esmu Orests. (<I>Klusums.</I>)
Nu? Ko tu vēl gaidi, kāpēc nespļauj man sejā?</LINE>
</SPEECH>


<SPEECH>
<SPEAKER>ELEKTRA</SPEAKER>
<LINE>Kā
gan es to varētu? (<I>Viņa
to uzlūko.</I>)
Šī skaistā piere ir mana brāļa piere. Šīs
mirdzošās acis ir mana brāļa acis. Orest... Ak!
Man labāk patiktu, ja tu paliktu Filēbs un mans brālis
būtu miris. (<I>Kautrīgi.</I>)
Vai tas tiesa, ka tu esi dzīvojis Korintā?</LINE>
</SPEECH>


<SPEECH>
<SPEAKER>ORESTS</SPEAKER>
<LINE>Nē. Mani uzaudzinājuši Atēnu pilsoņi.</LINE>
</SPEECH>

<SPEECH>
<SPEAKER>ELEKTRA</SPEAKER>
<LINE>Tu
izskaties tik jauns. Vai tu esi kādreiz bijis karā? Vai esi
kādreiz lietojis zobenu, ko nēsā sev pie sāniem?</LINE>
</SPEECH>

<SPEECH>
<SPEAKER>ORESTS</SPEAKER>
<LINE>Nekad.</LINE>
</SPEECH>

<SPEECH>
<SPEAKER>ELEKTRA</SPEAKER>
<LINE>Tad,
kad es tevi vēl nepazinu, es nejutos tik vientuļa: es
gaidīju citu. Es domāju tikai par viņa spēku, bet
nekad nedomāju par savu vājumu. Un tagad, lūk, tu esi
klāt. Orests... Tas biji tu. Es tevi uzlūkoju un redzu, ka
mēs esam divi bāreņi. (<I>Pēc
brīža.</I>)
Bet zini, es tevi mīlu. Vairāk nekā būtu mīlējusi
viņu.</LINE>
</SPEECH>


<SPEECH>
<SPEAKER>ORESTS</SPEAKER>
<LINE>Nāc,
ja tu mani mīli, bēgsim kopā.</LINE>
</SPEECH>

<SPEECH>
<SPEAKER>ELEKTRA</SPEAKER>
<LINE>Bēgt?
Ar tevi? Nē. Šeit izšķiras Atreja dzimtas
liktenis un es esmu no Atreja dzimtas. Es neko no tevis nelūdzu. Es
negribu no Filēba vairs neko lūgt. Taču es palieku šeit.</LINE>
</SPEECH>


<STAGEDIR>Skatuves
dibenā parādās Jupiters un noslēpjas, lai viņos
noklausītos.  
</STAGEDIR>

<SPEECH>
<SPEAKER>ORESTS</SPEAKER>
<LINE>Elektra, es esmu Orests..., tavs brālis. Arī es esmu no Atreja
dzimtas, un tava vieta ir man līdzās.</LINE>
</SPEECH>

<SPEECH>
<SPEAKER>ELEKTRA</SPEAKER>
<LINE>Nē,
tu neesi mans brālis, un es tevis nepazīstu. Orests ir
miris, un jo labāk viņam; kopš šā brīža
es godināšu viņa piemiņu tāpat kā
sava tēva un savas māsas piemiņu. Bet tu, kas uzdodies
par Atreja pēcnācēju, kāds pamats tev ir tā
saukties? Vai tu esi pavadījis savu mūžu slepkavības
ēnā? Tu droši vien biji rātns bērns ar
maigi domīgu izskatu, sava audžutēva lepnums, vienmēr
tīri apmazgāts bērns ar uzticībā mirdzošām
acīm. Tu uzticējies viņa mājkalpotājiem
tādēļ, ka viņi tev laipni uzsmaidīja,
uzticējies galdiem, gultām, trepju pakāpieniem tādēļ,
ka tie uzticīgi kalpo cilvēkiem. Uzticējies dzīvei,
jo tu biji bagāts un tev bija daudz rotaļlietu, dažkārt
tu prātoji, ka pasaule nemaz nav tik slikti iekārtota un ir
gluži tīkami tajā gremdēties kā siltā vannā,
sprauslājot aiz labsajūtas. Bet es jau sešu gadu
vecumā biju kalpone un neuzticējos nevienam.
(<I>Pēc brīža.</I>) Aizej,
daiļā dvēsele. Man nav ko iesākt ar daiļām
dvēselēm: man vajadzīgs līdzdalībnieks.</LINE>
</SPEECH>

<SPEECH>
<SPEAKER>ORESTS</SPEAKER>
<LINE>Vai
tu domā, ka es tevi pametīšu vienu? Ko tad tu te
iesāksi, zaudējusi pēdējo cerību?</LINE>
</SPEECH>

<SPEECH>
<SPEAKER>ELEKTRA</SPEAKER>
<LINE>Tā
ir mana darīšana. Ar dievu, Filēb.</LINE>
</SPEECH>

<SPEECH>
<SPEAKER>ORESTS</SPEAKER>
<LINE>Tu
mani padzen? (<I>Viņš
pasper dažus soļus un apstājas.</I>)
Vai tā ir mana vaina, ka neesmu līdzīgs tam niknajam
zaldātam, ko tu te gaidi? Viņu tu būtu ņēmusi
pie rokas un sacījusi: "Cērt!" Man tu neko neesi
lūgusi. Kas tad, galu galā, es esmu, ja mana paša
māsa mani atgrūž, nemaz nepārbaudījusi?</LINE>
</SPEECH>

<SPEECH>
<SPEAKER>ELEKTRA</SPEAKER>
<LINE>Ak!
Filēb, tevi nenīzdama, es nevarētu uzkraut tādu
nastu tavai sirdij, kas nepazīst naida.</LINE>
</SPEECH>

<SPEECH>
<SPEAKER>ORESTS <STAGEDIR>sadrūmis</STAGEDIR></SPEAKER>
<LINE>Tu
pareizi saki: nepazīst naida. Mīlas arī nē. Tevi
es būtu varējis mīlēt. <I>Būtu varējis</I>.
Bet kā? Lai mīlētu, lai ienīstu, nākas
atdoties. Ir skaisti, ja veselīgs, turīgs cilvēks kādā
jaukā dienā atdodas mīlai vai naidam un kopā ar
sevi atdod savu zemi, savu māju un savas atmiņas. Bet kas
tad esmu es, un ko es varu dot? Es taču tik tikko eksistēju,
nevis dzīvoju: no visiem rēgiem, kas šodien klīst
pa pilsētu, pats rēgainākais esmu es. Es esmu
iepazinis rēgam veltītu mīlu, kas ir tik svārstīga
un irdena kā tvaiks, taču palicis neziņā par
dzīvo ļaužu blīvajām kaislībām. (<I>Pēc
brīža.</I>)
Kauns! Es esmu atgriezies savā dzimtajā pilsētā,
un mana māsa atsakās mani atzīt. Kur tad es lai tagad eju?
Kurai pilsētai vajadzīga mana jaukšanās?
</LINE>
</SPEECH>


<SPEECH>
<SPEAKER>ELEKTRA</SPEAKER>
<LINE>Vai tad nav tāda, kur tevi gaida kāda meitene ar skaistu seju?</LINE>
</SPEECH>

<SPEECH>
<SPEAKER>ORESTS</SPEAKER>
<LINE>Neviens
mani negaida. Es eju no pilsētas uz pilsētu, svešs
citiem un svešs pats sev, un pilsētas noslēdzas aiz
manis kā rāms ūdens. Ja es pametīšu
Argosu, kas tad no mana apmeklējuma paliks, kā vien rūgta
vilšanās tavā sirdī? 
</LINE>
</SPEECH>

<SPEECH>
<SPEAKER>ELEKTRA</SPEAKER>
<LINE>Tu
man stāstīji par laimīgām pilsētām...</LINE>
</SPEECH>

<SPEECH>
<SPEAKER>ORESTS</SPEAKER>
<LINE>Ne
par laimi es domāju. Gribu, lai man būtu atmiņas, sava
zeme, sava vieta Argosas ļaužu vidū.(<I>Klusums.</I>)
Elektra, es neiešu no šejienes prom.</LINE>
</SPEECH>

<SPEECH>
<SPEAKER>ELEKTRA</SPEAKER>
<LINE>Filēb,
aizej, es tevi lūdzu: man ir tevis žēl, ej, ja mani mīli:
tev var nākt tikai ļaunums un tava nevainība izjauks manus
plānus. 
</LINE>
</SPEECH>

<SPEECH>
<SPEAKER>ORESTS</SPEAKER>
<LINE>Es neiešu prom.</LINE>
</SPEECH>

<SPEECH>
<SPEAKER>ELEKTRA</SPEAKER>
<LINE>Un tu domā, ka ļaušu, lai tu ar savu mulsinošo
bezgrēcību te nomācoši un mēmi spriestu
par manu rīcību? Kādēļ tu spītējies?
Te neviens tevi negrib.</LINE>
</SPEECH>

<SPEECH>
<SPEAKER>ORESTS</SPEAKER>
<LINE>Tā
man ir vienīgā izeja. Elektra, tu nedrīksti man
atteikt. Saproti: gribu būt cilvēks no kaut kurienes, būt
cilvēks starp cilvēkiem. Lūk, vergs, kad viņš
gurdens un īdzīgs virzās, nesdams smagu nastu,
pieklibodams un raudzīdamies sev zem kājām, jā,
zem kājām, lai nepakluptu, viņš ir savā
pilsētā kā lapa lapotnē, kā koks mežā,
Argosa ir viņam apkārt nomācoša un silta, gluži
pilna pati ar sevi; es gribu būt šis vergs, Elektra, es
gribu savilkt pilsētu sev apkārt un ietīties tajā
kā segā. Es neiešu prom.</LINE>
</SPEECH>

<SPEECH>
<SPEAKER>ELEKTRA</SPEAKER>
<LINE>Ja
pat simts gadu tu būsi starp mums, tu vienmēr paliksi
svešinieks, vientuļāks nekā uz lielceļa.
Ļaudis tevi uzlūkos caur pieri, puspievēruši
plakstiņus un pieklusinās balsis, kad tu iesi viņiem
garām.</LINE>
</SPEECH>


<SPEECH>
<SPEAKER>ORESTS</SPEAKER>
<LINE>Vai
tad ir tik grūti jums kalpot? Mana roka var aizsargāt
pilsētu, un man ir zelts, kas var atvieglot dzīvi jūsu
nabadzīgajiem.</LINE>
</SPEECH>

<SPEECH>
<SPEAKER>ELEKTRA</SPEAKER>
<LINE>Mums
ir gan virsnieki, gan svētbijīgas dvēseles, kas var
darīt labu.</LINE>
</SPEECH>

<SPEECH>
<SPEAKER>ORESTS</SPEAKER>
<LINE>Un
tātad...</LINE>
</SPEECH>

<STAGEDIR>Viņš,
nokāris galvu, paiet dažus soļus. Parādās
Jupiters un, rokas berzēdams, viņu uzlūko.</STAGEDIR>

<SPEECH>
<SPEAKER>ORESTS, <STAGEDIR>paceldams galvu</STAGEDIR></SPEAKER>
<LINE>Kaut
es vismaz skaidri redzētu! Ak! Zev, Zev, debesu valdniek, es
reti esmu vērsies pie tevis un tu man nepavisam neesi bijis
labvēlīgs, bet tu man esi liecinieks, ka es vienmēr
esmu gribējis tikai labu. Bet tagad es esmu paguris, es vairs
neatšķiru Labo no Ļaunā un man vajag, lai kāds
man rāda ceļu. Zev, vai patiesi ir vajadzīgs, lai
valdnieka dēls, kas padzīts no savas dzimtās pilsētas,
pazemīgi aiziet trimdā un, galvu nokāris, pamet šīs
vietas kā gurdens suns? Vai tāda ir tava griba? Es
nespēju tam ticēt. Un tomēr... Tomēr tu esi
aizliedzis izliet asinis... Ak! ko te runāt par asins izliešanu,
es vairs nezinu, ko runāju... Zev, es tevi lūdzos: ja
atsacīšanās, pazemojoša lēnprātība
ir likumi, ko tu man uzspied, tad rādi man savu gribu ar kādu
zīmi, jo es nepavisam vairs skaidri neredzu.</LINE>
</SPEECH>

<SPEECH>
<SPEAKER>JUPITERS <STAGEDIR>pats pie sevis</STAGEDIR></SPEAKER>
<LINE>Nu kā tad: vienmēr gatavs tev pakalpot! Abraksas, Abraksas,
cē, cē!</LINE>
</SPEECH>


<STAGEDIR>Ap
akmeni atmirdz gaisma.</STAGEDIR>

<SPEECH>
<SPEAKER>ELEKTRA <STAGEDIR>iesmiedamās</STAGEDIR></SPEAKER>
<LINE>Ha!
Ha! Tad nu līst gan šodien brīnumi! Nu, redzi,
šķīstais Filēb, redzi, ko dabū, ja Dieviem
lūdz padomu! (<I>Nevaldāmas
smieklu lēkmes pārņemta.</I>)
Lāga zēns... Šķīstais Filēbs:  "Dod
man zīmi, Zev, dod man zīmi!" un lūk, ap svēto
akmeni iemirdzas gaisma. Aizej! Uz Korintu! Uz Korintu! Ej tikai!</LINE>
</SPEECH>


<SPEECH>
<SPEAKER>ORESTS, <STAGEDIR>aplūkojot akmeni</STAGEDIR></SPEAKER>
<LINE>Tātad... un tas būtu Labais? (<I>Brīdi
viņš uzlūko akmeni</I>). Klusu
aiztīties. Pavisam klusītiņām. Vienmēr sacīt
"Piedodiet, lūdzu" un "Paldies"... Vai
tas ir tā?</LINE>
<STAGEDIR>Pēc brīža. Viņš arvien vēl uzlūko akmeni.</STAGEDIR>
<LINE>Labais. <I>Viņu</I> Labais...</LINE>
<STAGEDIR>Pēc brīža.</STAGEDIR> 
<LINE>Elektra!</LINE>
</SPEECH>

<SPEECH>
<SPEAKER>ELEKTRA</SPEAKER>
<LINE>Pasteidzies,
pasteidzies. Nesarūgtini to gādīgo aukli, kas
noliekusies pār tevi no Olimpa augstumiem. (<I>Viņa
apstājas, apjukusi.</I>) Kas ar tevi noticis?</LINE>
</SPEECH>

<SPEECH>
<SPEAKER>ORESTS <STAGEDIR>gluži citādā balsī</STAGEDIR></SPEAKER>
<LINE>Ir arī cits ceļš.</LINE>
</SPEECH>

<SPEECH>
<SPEAKER>ELEKTRA <STAGEDIR>izbijusies</STAGEDIR></SPEAKER>
<LINE>Nedari muļķības, Filēb! Tu vaicāji Dievu pavēles: Nu tu tās zini.</LINE>
</SPEECH>


<SPEECH>
<SPEAKER>ORESTS</SPEAKER>
<LINE>Pavēles?... Nu jā. Tu gribi teikt: Gaisma tur ap to resno bluķi?
Tā nav man, šī gaisma &#x2014; tagad vairs neviens man
nevar pavēlēt.</LINE>
</SPEECH>

<SPEECH>
<SPEAKER>ELEKTRA</SPEAKER>
<LINE>Tu runā mīklās.</LINE>
</SPEECH>

<SPEECH>
<SPEAKER>ORESTS</SPEAKER>
<LINE>Cik
tālu tu pēkšņi esi no manis... kā viss ir
mainījies! Ap mani kaut kas bija tik dzīvs un tik silts.
Kaut kas, kas drīzumā mirs. Cik tukšs ir viss... Ak!
tāds milzu tukšums, ka zūd no acīm... (<I>Viņš
pasper dažus soļus.</I>)
Nāk nakts... Vai tu nejūti, ka kļūst vēss?..
Bet kas ir tas... kas gan ir tas, kas drīz mirs?  
</LINE>
</SPEECH>


<SPEECH>
<SPEAKER>ELEKTRA</SPEAKER>
<LINE>Filēb...</LINE>
</SPEECH>

<SPEECH>
<SPEAKER>ORESTS</SPEAKER>
<LINE>Es saku, ka ir otrs ceļš... mans ceļš. Vai tu
to neredzi? Tas sākas šeit un virzās lejup uz
pilsētu. Jākāpj lejā, vai tu saproti, jānokāpj
līdz jums, jūs esat bedres dibenā, pašā
dibenā... (<I>Viņš
virzās tuvāk Elektrai.</I>) 
Tu esi mana māsa Elektra, un šī pilsēta ir
mana pilsēta. Mana māsa!</LINE>
<STAGEDIR>Viņš saņem tās roku.</STAGEDIR>
</SPEECH>

<SPEECH>
<SPEAKER>ELEKTRA</SPEAKER>
<LINE>Laid mani! Tu man dari sāpes, tu mani biedē &#x2014; un es tev
nepiederu.</LINE>
</SPEECH>

<SPEECH>
<SPEAKER>ORESTS</SPEAKER>
<LINE>Es to zinu. Vēl nē; es esmu pārāk viegls. Man sev
jāuzkrauj kāds briesmu darbs, tik smags, ka tas man liktu
noslīdēt no virsotnēm līdz pat Argosas pašam
pamatam.</LINE>
</SPEECH>

<SPEECH>
<SPEAKER>ELEKTRA</SPEAKER>
<LINE>Ko tad tu darīsi?</LINE>
</SPEECH>

<SPEECH>
<SPEAKER>ORESTS</SPEAKER>
<LINE>Pagaidi.
Ļauj man atvadīties no šīs nevainīgās
bezrūpības, kāda man bijusi. Ļauj man atvadīties
no jaunības. Ir vakari, dziesmu un smaržu pilni vakari Atēnās
un Korintā, kas man nekad vairs nepiederēs. Un arī
cerību pilni rīti... Nu, tad  &#x2014; ardievu! Ardievu! (<I>Viņš
pieiet tuvāk Elektrai.</I>)
Tā, Elektra, aplūko mūsu pilsētu. Tā ir tur,
saulē sasārtusi, ļaužu un mušu piedīkta,
vasaras pēcpusdienas bezjūtīgā snaudā; tā
atgrūž mani ar visiem saviem mūriem, ar  jumtiem, ar
aizslēgtajām durvīm. Un tomēr to nāksies
iekarot, es to jūtu kopš šā rīta. Un arī
tevi, Elektra, arī tevi nāksies iekarot. Es jūs
iekarošu. Es kļūšu par cirvi un pārskaldīšu
šos cietpaurainos mūrus, es uzšķērdīšu
šīs svētulīgās mājas, pa visām
brūču spraugām tās izdvesīs ēdiena un
vīraka smārdu; es kļūšu par ķīli
un iespiedīšos šās pilsētas sirdī,
kā ķīlis iespiežas ozola serdē.</LINE>
</SPEECH>

<SPEECH>
<SPEAKER>ELEKTRA</SPEAKER>
<LINE>Kā
tu esi pārvērties: tavas acis vairs nemirdz, tās ir
satumsušas un drūmas. Ak, vai! Tu biji tik maigs, Filēb.
Un, lūk, tagad tu runā tā, kā tas otrs man runāja
sapnī.</LINE>
</SPEECH>

<SPEECH>
<SPEAKER>ORESTS</SPEAKER>
<LINE>Paklausies:
ja nu visi tie ļaudis, kas dreb savās tumšajās
istabās, savu dārgo aizgājēju aplenkti, sāk
uzskatīt, ka visus viņu noziegumus esmu pastrādājis
es. Iedomājies, ka es gribu izpelnīties "nožēlu
zagļa" vārdu, savācu sevī visas viņu
nožēlas: tās, ko jūt sieva, kas krāpusi savu
vīru, tās, ko jūt tirgonis, kas ļāvis nomirt
savai mātei, tās ko jūt augļotājs, kas savus
parādniekus cirpis līdz nāvei? Pasaki, vai tajā
dienā, kad mani mocīs nožēlas, kuru būs vairāk
nekā Argosā mušu, visas nožēlas, kādas
vien pilsētā ir, vai būs tā, ka man pilsētā
neatradīsies patvērums jūsu vidū? Vai būs
tā, ka man nebūs vietas starp jūsu asiņainajiem
mūriem, kā miesniekam ir vieta skārnī starp
noasiņojošiem vēršiem, ko viņš
taisās dīrāt?</LINE>
</SPEECH>

<SPEECH>
<SPEAKER>ELEKTRA</SPEAKER>
<LINE>Tu
gribi upurēties mūsu labad?</LINE>
</SPEECH>

<SPEECH>
<SPEAKER>ORESTS</SPEAKER>
<LINE>Upurēties?
Es teicu, ka es savākšu sevī jūsu nožēlas,
bet neteicu, ka es šo draņķu vietā vaimanāšu:
varbūt es viņiem apgriezīšu kaklu.</LINE>
</SPEECH>

<SPEECH>
<SPEAKER>ELEKTRA</SPEAKER>
<LINE>Un
kā tu varēsi sev uzvelt mūsu vainas?</LINE>
</SPEECH>

<SPEECH>
<SPEAKER>ORESTS</SPEAKER>
<LINE>Jūs
lūdzat tikai to, lai jums tās noņem. Ķēniņš
un ķēniņiene ir vienīgie, kas tās ar varu
tur jūsu sirdīs.                                           
</LINE>
</SPEECH>

<SPEECH>
<SPEAKER>ELEKTRA</SPEAKER>
<LINE>Ķēniņš
un ķēniņiene... Filēb!</LINE>
</SPEECH>

<SPEECH>
<SPEAKER>ORESTS</SPEAKER>
<LINE>Dievi man liecinieki, ka es negribēju izliet viņu asinis.</LINE>
</SPEECH>

<STAGEDIR>Ilgstošs klusums.</STAGEDIR>

<SPEECH>
<SPEAKER>ELEKTRA</SPEAKER>
<LINE>Tu esi pārāk jauns, pārāk vājš...</LINE>
</SPEECH>

<SPEECH>
<SPEAKER>ORESTS</SPEAKER>
<LINE>Vai tu tagad atkāpsies? Paslēp mani pilī, aizvadi mani
šovakar līdz valdnieku guļamtelpai, un tu redzēsi, vai es esmu tik vājš. 
</LINE>
</SPEECH>

<SPEECH>
<SPEAKER>ELEKTRA</SPEAKER>
<LINE>Orest!</LINE>
</SPEECH>

<SPEECH>
<SPEAKER>ORESTS</SPEAKER>
<LINE>Elektra!
Tu mani pirmo reizi esi nosauci par Orestu.</LINE>
</SPEECH>

<SPEECH>
<SPEAKER>ELEKTRA</SPEAKER>
<LINE>Jā!
Tas tiešām esi tu. Tu esi Orests. Es tevi nepazinu, jo
tas nenotika tā, kā biju gaidījusi. Taču šī
rūgtā garša manā mutē, šī
drudža sajūta, tūkstošiem reižu esmu to jutusi
sapņos, un es to atpazinu. Tu taču esi atnācis, tavs
lēmums ir pieņemts, bet man, tāpat kā manos
sapņos, uz nelabojamas rīcības sliekšņa ir
bail... Gluži kā sapnī. Ai, mirkli, kura tik ļoti
ilgojos un tik ļoti bijos! Tagad mirkļi būs sajūgti
kā riteņi mašīnā, mums vairs nebūs
atelpas līdz laikam, kad viņi abi divi gulēs uz
muguras ar sejām, līdzīgām sagrautiem mūriem.
Šīs asinis! Un tu būsi tas, kas tās izlies, tu,
kam bija tik maigas acis. Ak, vai! Es nekad vairs neredzēšu
šo maigumu, nekad vairs neredzēšu Filēbu.
Orest, tu esi mans vecākais brālis un mūsu ģimenes
galva, ņem mani savās rokās, sargā mani, jo mēs
ejam pretī lielām, lielām ciešanām.</LINE>
</SPEECH>


<STAGEDIR>Orests
viņu saņem rokās. Jupiters pamet savu slēptuvi un
aizzogas projām vilka soļiem.</STAGEDIR>
<STAGEDIR>P R I E K Š K A R S.</STAGEDIR>
</SCENE>
</ACT>







<ACT id="act2b" title="2. cēliens, 2. daļa"><TITLE>II&#xA0;&#xA0;C Ē L I E N S, II&#xA0;&#xA0;D A Ļ A</TITLE>
<SUBTITLE>Pils
iekšskats; troņa zāle. Jupitera statuja, briesmīga
un asiņaina. Pievakare.</SUBTITLE>

<SCENE id="act2b-1"><TITLE>I&#xA0;&#xA0;A I N A</TITLE>
<STAGEDIR>ELEKTRA
ienāk pirmā un dod zīmi Orestam ienākt.</STAGEDIR>


<SPEECH>
<SPEAKER>ORESTS</SPEAKER>
<LINE>Kāds
nāk!</LINE>
<STAGEDIR>Viņš
tver roku pie zobena.</STAGEDIR>
</SPEECH>

<SPEECH>
<SPEAKER>ELEKTRA</SPEAKER>
<LINE>Tie
ir kareivji, kas veic savu apgaitu. Seko man: mēs paslēpsimies
šeit.</LINE>
</SPEECH>


<STAGEDIR>Viņi paslēpjas aiz troņa.</STAGEDIR>
</SCENE>




<SCENE id="act2b-2"><TITLE>II&#xA0;&#xA0;A I N A</TITLE>
<STAGEDIR>TIE
PAŠI paslēpušies. DIVI
KAREIVJI.</STAGEDIR>


<SPEECH>
<SPEAKER>PIRMAIS KAREIVIS</SPEAKER>
<LINE>Es
nezinu, kas tām mušām šodien ir: viņas
ir kā trakas.</LINE>
</SPEECH>

<SPEECH>
<SPEAKER>OTRAIS KAREIVIS</SPEAKER>
<LINE>Tās
saož miroņus un priecājas par to. Es vairs neuzdrošinos
žāvāties aiz bailēm, jo kādas varētu
ieskriet mutē un uzsākt danci man pa rīkli. (<I>Elektra
parādās uz mirkli
un atkal noslēpjas.</I>)
Paga, te kaut kas nokrakšķēja.</LINE>
</SPEECH>

<SPEECH>
<SPEAKER>PIRMAIS KAREIVIS</SPEAKER>
<LINE>Tas
ir Agamemnons, kas iesēdās tronī.</LINE>
</SPEECH>

<SPEECH>
<SPEAKER>OTRAIS KAREIVIS</SPEAKER>
<LINE>Un
tā resnās ciskas lika nokrakšķēt sēdekļa
dēļiem? Tas nevar būt, kolēģi, mirušajiem
nav svara.</LINE>
</SPEECH>

<SPEECH>
<SPEAKER>PIRMAIS KAREIVIS</SPEAKER>
<LINE>Prasto
ļaužu veļiem jau svara nav. Taču viņš,
pirms kļuva par karalisku mironi, bija karalisks uzdzīvotājs,
kas svēra ne mazāk par simtu divdesmit pieciem kilogramiem.
Būtu dīvaini, ja viņam kāda mārciņa
nebūtu palikusi.</LINE>
</SPEECH>

<SPEECH>
<SPEAKER>OTRAIS KAREIVIS</SPEAKER>
<LINE>Tad
... tu domā, ka viņš ir šeit?</LINE>
</SPEECH>

<SPEECH>
<SPEAKER>PIRMAIS KAREIVIS</SPEAKER>
<LINE>Kur
tad tu gribētu, lai viņš būtu? Ja es būtu
beigts karalis un man būtu atļauts ik gadu divdesmit četras
stundas atgriezties, tad es noteikti nāktu apsēsties savā
tronī un tur pavadītu dienu, kavēdamies jaukās
atmiņās par citu laiku, nedarot nevienam ļauna.</LINE>
</SPEECH>

<SPEECH>
<SPEAKER>OTRAIS KAREIVIS</SPEAKER>
<LINE>Tu
tā runā tāpēc, ka esi dzīvs. Bet, ja tu tāds
vairs nebūtu, tev būtu gluži tikpat daudz grēku kā
citiem. (<I>Pirmais
kareivis viņam cērt pliķi.</I>)
Au! Au! 
</LINE>
</SPEECH>

<SPEECH>
<SPEAKER>PIRMAIS KAREIVIS</SPEAKER>
<LINE>Tas
tikai tavā labā; skaties, nositu septiņas ar vienu
sitienu, veselu spietu.</LINE>
</SPEECH>

<SPEECH>
<SPEAKER>OTRAIS KAREIVIS</SPEAKER>
<LINE>Miroņu?</LINE>
</SPEECH>

<SPEECH>
<SPEAKER>PIRMAIS KAREIVIS</SPEAKER>
<LINE>Nē.
Mušu. Man delna pilna asiņu. (<I>Viņš
to slauka gar biksēm.</I>) Govis
ne mušas.</LINE>
</SPEECH>

<SPEECH>
<SPEAKER>OTRAIS KAREIVIS</SPEAKER>
<LINE>Kaut
nu Dieviem labpatiktu, ka tās uzrastos nedzīvas. Re, kā
visi tie mirušie, kas te ir: viņi nepīkst ne
vārdiņa, iekārtojas tā, lai netraucētu.
Nosprāgušas mušas varētu būt tādas
pat.</LINE>
</SPEECH>

<SPEECH>
<SPEAKER>PIRMAIS KAREIVIS</SPEAKER>
<LINE>Apklusti,
ja nu es iedomājos, ka te pie visa klāt varētu būt
vēl mušu rēgi...</LINE>
</SPEECH>

<SPEECH>
<SPEAKER>OTRAIS KAREIVIS</SPEAKER>
<LINE>Un
kādēļ ne?</LINE>
</SPEECH>

<SPEECH>
<SPEAKER>PIRMAIS KAREIVIS</SPEAKER>
<LINE>Vai tu vari to iedomāties? To dzīvnieciņu taču ik
dienas sprāgst miljoniem. Ja visas tās, kas mirušas
kopš pērnās vasaras palaistu pilsētā, tad
uz katru dzīvo, kas te riņķo mums apkārt, būtu
trīs simti sešdesmit piecas beigtas. Pū! Gaiss būtu
mušu piesēts, mēs ēstu mušas un elpotu
mušas, tās kā lipīga straume salīstu mums
plaušās un zarnās... Pasaki, varbūt tāpēc
šajā telpā ir tik dīvaina smaka.</LINE>
</SPEECH>

<SPEECH>
<SPEAKER>OTRAIS KAREIVIS</SPEAKER>
<LINE>Bā!
Pietiek dažu mirušu cilvēku, lai šādu zāli
tūkstoš kvadrātpēdu platībā pilnīgi
piesmirdinātu. Stāsta, ka mūsu mirušajiem esot
smirdīga elpa.</LINE>
</SPEECH>

<SPEECH>
<SPEAKER>PIRMAIS KAREIVIS</SPEAKER>
<LINE>Klausies
taču! Viņi rij cits cita asinis, šie ļaudis
tur...</LINE>
</SPEECH>

<SPEECH>
<SPEAKER>OTRAIS KAREIVIS</SPEAKER>
<LINE>Es
tev saku, ka kaut kas ir: dēlis krakšķ.</LINE>
</SPEECH>


<STAGEDIR>Viņi
no labās puses aiziet aiz troņa. Orests un Elektra iznāk
no kreisās puses, paiet gar troņa pakāpieniem un
atgriežas savā slēptuvē no labās puses tajā
mirklī, kad kareivji iznāk no kreisās puses.</STAGEDIR>

<SPEECH>
<SPEAKER>PIRMAIS KAREIVIS</SPEAKER>
<LINE>Tu
labi redzi, ka te neviena nav. Tas ir Agamemnons, ka es tev saku,
svētlaimīgais Agamemnons! Viņš droši
vien sēž uz saviem spilveniem: taisns kā burts I &#x2014; un mūs
uzlūko. Viņam nekā cita nav, ko iesākt ar savu
laiku, kā vien vērot mūs.</LINE>
</SPEECH>

<SPEECH>
<SPEAKER>OTRAIS KAREIVIS</SPEAKER>
<LINE>Mēs
darītu labāk, ja nostātos pamatstājā, slikti
tikai, ka tad mušas mums kutinātu nāsis. 
</LINE>
</SPEECH>

<SPEECH>
<SPEAKER>PIRMAIS KAREIVIS</SPEAKER>
<LINE>Man
labāk patiktu būt gvardes korpusā, kas veic svarīgu
uzdevumu. Tie mirušie, kas atgriežas, ir biedri, vienkārši
kareivji, tādi paši kā mēs. Bet, kad iedomājos,
ka šeit ir mirušais valdnieks, un viņš
skaita, vai manam kamzolim netrūkst kādas pogas, tad es
jūtos pavisam dīvaini, it kā skatē mums garām
nosoļotu ģenerālis.</LINE>
</SPEECH>

<STAGEDIR>Ienāk
Egists, Klitaimnēstra, kalpotāji ienes lampas.</STAGEDIR>

<SPEECH>
<SPEAKER>EGISTS</SPEAKER>
<LINE>Lai
mūs atstāj vienus.</LINE>
</SPEECH>
</SCENE>



<SCENE id="act2b-3"><TITLE>III&#xA0;&#xA0;A I N A</TITLE>
<STAGEDIR>EGISTS,
KLITAIMNĒSTRA, ORESTS un ELEKTRA (noslēpušies).</STAGEDIR>


<SPEECH>
<SPEAKER>KLITAIMNĒSTRA</SPEAKER>
<LINE>Kā jūtaties?</LINE>
</SPEECH>


<SPEECH>
<SPEAKER>EGISTS</SPEAKER>
<LINE>Vai
jūs redzējāt? Ja nebūtu viņiem iedvesis
bailes, viņi vienā rāvienā būtu
atbrīvojušies no savas nožēlas.</LINE>
</SPEECH>


<SPEECH>
<SPEAKER>KLITAIMNĒSTRA</SPEAKER>
<LINE>Vai
tas jūs satrauc? Jūs vienmēr pratīsiet
vajadzīgajā brīdī sastindzināt viņu
drosmi.</LINE>
</SPEECH>

<SPEECH>
<SPEAKER>EGISTS</SPEAKER>
<LINE>Var
jau būt. Neesmu visai izveicīgs šajās
komēdijās. (<I>Pēc
brīža.</I>)
Man žēl, ka nācās sodīt Elektru.</LINE>
</SPEECH>

<SPEECH>
<SPEAKER>KLITAIMNĒSTRA</SPEAKER>
<LINE>Vai
tādēļ, ka viņa manī atsitusies? Jums ir
labpaticis tā darīt, un es atzīstu par labu visu, ko
jūs darāt.</LINE>
</SPEECH>

<SPEECH>
<SPEAKER>EGISTS</SPEAKER>
<LINE>Sieva,
tas nav tevis dēļ, kāpēc nožēloju.</LINE>
</SPEECH>

<SPEECH>
<SPEAKER>KLITAIMNĒSTRA</SPEAKER>
<LINE>Nu,
kādēļ tad? Jums taču nepatīk Elektra. 
</LINE>
</SPEECH>

<SPEECH>
<SPEAKER>EGISTS</SPEAKER>
<LINE>Esmu
paguris. Lūk, jau piecpadsmitais gads, kopš es viens pats
uzturu dzīvu veselas tautas nožēlu. Lūk, jau
piecpadsmit gadu ģērbjos kā biedēklis: visi šie
melnie tērpi ir izbalojuši man uz dvēseles. 
</LINE>
</SPEECH>

<SPEECH>
<SPEAKER>KLITAIMNĒSTRA</SPEAKER>
<LINE>Bet,
mans valdniek, es pati...</LINE>
</SPEECH>

<SPEECH>
<SPEAKER>EGISTS</SPEAKER>
<LINE>Zinu,
sieva, zinu, tu man stāstīsi par savu nožēlu. Es tevi
tās dēļ apskaužu, tā rotā tavu dzīvi.
Man nav nožēlas, bet visā Argosā nav neviena, kas būtu
skumjāks par mani.   
</LINE>
</SPEECH>

<SPEECH>
<SPEAKER>KLITAIMNĒSTRA</SPEAKER>
<LINE>Mans
dārgais valdniek...</LINE>
<STAGEDIR>Viņa
tam tuvojas.</STAGEDIR>
</SPEECH>

<SPEECH>
<SPEAKER>EGISTS</SPEAKER>
<LINE>Liec
mani mierā, padauza! Vai tad tev nav kauna viņa acu
priekšā?</LINE>
</SPEECH>

<SPEECH>
<SPEAKER>KLITAIMNĒSTRA</SPEAKER>
<LINE>Viņa
acu priekšā? Kas tad mūs redz?</LINE>
</SPEECH>

<SPEECH>
<SPEAKER>EGISTS</SPEAKER>
<LINE>Nu
karalis. Šorīt taču izlaidām mirušos. 
</LINE>
</SPEECH>

<SPEECH>
<SPEAKER>KLITAIMNĒSTRA</SPEAKER>
<LINE>Valdniek,
es jums to ļoti  lūdzu... Mirušie ir zem zemes, un
mūs tik drīz netraucēs. Vai tad esat aizmirsis, ka
pats izdomājāt šīs pasaciņas tautai?</LINE>
</SPEECH>

<SPEECH>
<SPEAKER>EGISTS</SPEAKER>
<LINE>Tev
taisnība, sieva. Bet vai tu neredzi, ka esmu noguris? Atstāj
mani, es gribu drusku atgūties. 
</LINE>
</SPEECH>


<STAGEDIR>Klitaimnēstra
iziet.</STAGEDIR>
</SCENE>




<SCENE id="act2b-4"><TITLE>IV&#xA0;&#xA0;A I N A</TITLE>
<STAGEDIR>EGISTS. ORESTS un ELEKTRA (noslēpušies)</STAGEDIR>


<SPEECH>
<SPEAKER>EGISTS</SPEAKER>
<LINE>Vai
te, Jupiter, ir karalis, kāds tev Argosā bija vajadzīgs?
Es eju. Es nāku, es skaļā balsī klaigāju, es
visur apgrozos ar savu biedējošo ārieni, un ikviens,
kas mani redz, jūtas vainīgs līdz kaulu smadzenēm.
Taču es esmu izbāzts gailis: kāds zvērs mani
nemanot izgrauzis no iekšpuses. Tagad, vērojot pats sevi,
redzu, ka esmu beigtāks par Agamemnonu. Vai tad esmu sacījis,
ka esmu bēdīgs? Tad esmu melojis. Tās nav ne skumjas,
ne prieks, bet tuksnesis, neaptverama smilšu nebūtība
zem svelmainas debesu nebūtības, tas ir posts. Ak! es
atdotu savu valsti par iespēju nobirdināt asaru.</LINE>
</SPEECH>


<STAGEDIR>Ienāk Jupiters.</STAGEDIR>
</SCENE>






<SCENE id="act2b-5"><TITLE>V&#xA0;&#xA0;A I N A</TITLE>
<STAGEDIR>TIE PAŠI, JUPITERS</STAGEDIR>


<SPEECH>
<SPEAKER>JUPITERS</SPEAKER>
<LINE>Tu
žēlojies: tu esi kā visi valdnieki.</LINE>
</SPEECH>

<SPEECH>
<SPEAKER>EGISTS</SPEAKER>
<LINE>Kas
tu tāds esi? Kas tev te vajadzīgs?</LINE>
</SPEECH>

<SPEECH>
<SPEAKER>JUPITERS</SPEAKER>
<LINE>Tu
mani nepazīsti?</LINE>
</SPEECH>

<SPEECH>
<SPEAKER>EGISTS</SPEAKER>
<LINE>Aizvācies
no šejienes, citādi likšu sargiem tevi nopērt.</LINE>
</SPEECH>

<SPEECH>
<SPEAKER>JUPITERS</SPEAKER>
<LINE>Tu mani
nepazīsti? Tu taču esi mani redzējis. Sapnī.
Tiesa, tad man bija briesmīgāks izskats. (<I>Pērkons,
zibens. Jupiters pieņem briesmīgu izskatu.</I>)
Un, ja šāds?</LINE>
</SPEECH>

<SPEECH>
<SPEAKER>EGISTS</SPEAKER>
<LINE>Jupiters!</LINE>
</SPEECH>

<SPEECH>
<SPEAKER>JUPITERS</SPEAKER>
<LINE>Nu
redzi. (<I>Viņš
atkal kļūst smaidīgs, tuvojas statujai.</I>)
Un tas esot es? Tad tādu mani redz Argosas iedzīvotāji,
kad viņi lūdzas? Nu pie velna, tas jau gan reti gadās,
kad kādam dievam izdodas aplūkot savu tēlu vaigu
vaigā. (<I>Pēc
brīža.</I>)
Cik es esmu neglīts! Viņi gan laikam mani ne visai mīl.</LINE>
</SPEECH>

<SPEECH>
<SPEAKER>EGISTS</SPEAKER>
<LINE>Viņi
jūs bīstas.</LINE>
</SPEECH>


<SPEECH>
<SPEAKER>JUPITERS</SPEAKER>
<LINE>Lieliski!
Man jau arī nebūtu ko iesākt ar viņu mīlestību.
Bet tu, vai tu mani mīli? 
</LINE>
</SPEECH>

<SPEECH>
<SPEAKER>EGISTS</SPEAKER>
<LINE>Ko
jūs no manis gribat? Vai tad neesmu diezgan maksājis?</LINE>
</SPEECH>

<SPEECH>
<SPEAKER>JUPITERS</SPEAKER>
<LINE>Pietiekami &#x2014; nekad!</LINE>
</SPEECH>

<SPEECH>
<SPEAKER>EGISTS</SPEAKER>
<LINE>Es
sprāgstu vai nost aiz piepūles.</LINE>
</SPEECH>

<SPEECH>
<SPEAKER>JUPITERS</SPEAKER>
<LINE>Nepārspīlē.
Tu jūties gluži labi un esi itin brangs. Bet es tev to
nepārmetu. Tas ir labais karaliskais treknums, dzeltens kā
sveču tauki, tādu vajag. Tu vari nodzīvot vēl
divdesmit gadu.</LINE>
</SPEECH>

<SPEECH>
<SPEAKER>EGISTS</SPEAKER>
<LINE>Vēl divdesmit gadu!</LINE>
</SPEECH>

<SPEECH>
<SPEAKER>JUPITERS</SPEAKER>
<LINE>Vai tad tu gribētu mirt? 
</LINE>
</SPEECH>

<SPEECH>
<SPEAKER>EGISTS</SPEAKER>
<LINE>Jā.</LINE>
</SPEECH>


<SPEECH>
<SPEAKER>JUPITERS</SPEAKER>
<LINE>Ja
kāds te ienāktu ar kailu zobenu, tu šim zobenam
pagrieztu pretī krūtis?</LINE>
</SPEECH>

<SPEECH>
<SPEAKER>EGISTS</SPEAKER>
<LINE>Es
nezinu.</LINE>
</SPEECH>

<SPEECH>
<SPEAKER>JUPITERS</SPEAKER>
<LINE>Uzklausi mani labi: ja ļausi sevi nokaut kā teļu, tu tiksi
bargi sodīts; tu paliksi valdnieks Tartarā uz mūžīgiem
laikiem. Lūk, ko es nācu tev pateikt.</LINE>
</SPEECH>

<SPEECH>
<SPEAKER>EGISTS</SPEAKER>
<LINE>Vai
tad kāds tīko mani nonāvēt? 
</LINE>
</SPEECH>

<SPEECH>
<SPEAKER>JUPITERS</SPEAKER>
<LINE>Tā
šķiet.</LINE>
</SPEECH>

<SPEECH>
<SPEAKER>EGISTS</SPEAKER>
<LINE>Elektra?
</LINE>
</SPEECH>

<SPEECH>
<SPEAKER>JUPITERS</SPEAKER>
<LINE>Un
vēl viens.</LINE>
</SPEECH>

<SPEECH>
<SPEAKER>EGISTS</SPEAKER>
<LINE>Kas?
</LINE>
</SPEECH>

<SPEECH>
<SPEAKER>JUPITERS</SPEAKER>
<LINE>Orests.</LINE>
</SPEECH>

<SPEECH>
<SPEAKER>EGISTS</SPEAKER>
<LINE>A &#x2014; ā. (<I>Pēc
brīža.</I>)
Un tad, ja tā nolemts, ko tad es tur varu darīt? 
</LINE>
</SPEECH>

<SPEECH>
<SPEAKER>JUPITERS</SPEAKER>
<LINE>"Ko tad es tur varu?" (<I>Mainot
toni.</I>) Tūlīt
pavēli, lai apcietina jauno svešinieku, kas uzdodas par
Filēbu. Lai viņu kopā ar Elektru iesloga kādā
drošā vietā. Un es tev atļauju viņus tur
aizmirst. Nu tā! Ko tu vēl gaidi? Sauc sargus!</LINE>
</SPEECH>

<SPEECH>
<SPEAKER>EGISTS</SPEAKER>
<LINE>Nē.</LINE>
</SPEECH>

<SPEECH>
<SPEAKER>JUPITERS</SPEAKER>
<LINE>Varbūt
tu būsi tik laipns un pateiksi man savas atteikšanās
cēloņus? 
</LINE>
</SPEECH>

<SPEECH>
<SPEAKER>EGISTS</SPEAKER>
<LINE>Es
esmu paguris.</LINE>
</SPEECH>

<SPEECH>
<SPEAKER>JUPITERS</SPEAKER>
<LINE>Kādēļ
tu raugies sev zem kājām? Pagriez pret mani savas lielās,
asinīm pieplūdušās acis. Tā, tā. Tu
esi dižciltīgs un dumjš kā zirgs. Taču tava
atteikšanās nav no tām, kas mani satrauktu: Tā
ir kā pipara grauds, kas tūlīt padarīs vēl
gardāku tavu pakļaušanos. Jo es zinu, ka tu galu
galā piekāpsies.</LINE>
</SPEECH>

<SPEECH>
<SPEAKER>EGISTS</SPEAKER>
<LINE>Es
jums saku, ka vairs nevēlos īstenot jūsu nodomus. Es
jau tā esmu darījis pārāk daudz.  
</LINE>
</SPEECH>

<SPEECH>
<SPEAKER>JUPITERS</SPEAKER>
<LINE>Drosmi!
Pretojies! Pretojies! Ak! Cik kārs es esmu uz tādām
dvēselēm! Tavas acis zibeņo, tu vīsti dūres
un met savu atteikšanos Jupiteram sejā. Taču, mazo
muļķīt, mazo kumeliņ, mazo niķīgo
auzainīt, tava sirds jau sen man teikusi "jā".
Tātad tu klausīsi. Vai tad tu domā, ka es pametu
Olimpu bez iemesla? Es gribēju tevi brīdināt par šo
noziegumu tādēļ, ka gribu to aizkavēt.</LINE>
</SPEECH>


<SPEECH>
<SPEAKER>EGISTS</SPEAKER>
<LINE>Mani
brīdināt! ... Tas ir ļoti dīvaini.</LINE>
</SPEECH>

<SPEECH>
<SPEAKER>JUPITERS</SPEAKER>
<LINE>Gluži
otrādi. Kas gan var būt dabiskāk: es vēlos tevi
pasargāt no briesmām.</LINE>
</SPEECH>

<SPEECH>
<SPEAKER>EGISTS</SPEAKER>
<LINE>Vai
jūs kāds lūdzis to darīt? Bet vai Agamemnonu jūs
brīdinājāt? Un viņš taču gribēja
dzīvot. 
</LINE>
</SPEECH>

<SPEECH>
<SPEAKER>JUPITERS</SPEAKER>
<LINE>Ai,
nepateicīgā daba! Ai, nelaimīgais raksturs: tu man esi
dārgāks par Agamemnonu, es tev to pierādu, bet tu
žēlojies. 
</LINE>
</SPEECH>

<SPEECH>
<SPEAKER>EGISTS</SPEAKER>
<LINE>Dārgāks
par Agamemnonu? Es? Tas ir Orests, kas jums ir dārgs. Jūs
pacietāt, ka es pazudinu sevi, jūs ļāvāt man
skriet taisnā ceļā uz karaļa vannas istabu ar
cirvi rokā un, bez šaubām, jūs tur augšā
laizījāt lūpas, iedomājoties, cik garda ir
grēcinieka dvēsele. Bet šodien jūs sargājat
Orestu pret viņu pašu &#x2014; un mani, kuru jūs
iedvesmojāt nogalināt tēvu, mani jūs esiet
izraudzījies, lai aizturētu dēla roku. Es biju labs
diezgan, lai mani padarītu par slepkavu, bet ar viņu,
piedodiet par izteicienu, ir citi nodomi.</LINE>
</SPEECH>

<SPEECH>
<SPEAKER>JUPITERS</SPEAKER>
<LINE>Kāda
dīvaina greizsirdība! Nomierinies: es viņu nemīlu
vairāk par tevi. Es nevienu nemīlu.</LINE>
</SPEECH>

<SPEECH>
<SPEAKER>EGISTS</SPEAKER>
<LINE>Nu
tad raugieties, ko jūs esat izdarījis ar mani, netaisnais
Dievs! Un  atbildiet: ja šodien jūs kavējiet
noziegumu, ko iecerējis Orests, kādēļ tad
pieļāvāt manējo? 
</LINE>
</SPEECH>

<SPEECH>
<SPEAKER>JUPITERS</SPEAKER>
<LINE>Visi
noziegumi man nav vienlīdz netīkami. Egist, mēs abi
esam valdnieki, un es tev varu teikt vaļsirdīgi: pirmo
noziegumu esmu pastrādājis es, radīdams cilvēkus
mirstīgus. Pēc tam, ko gan citu varējāt darīt
jūs &#x2014; slepkavas? Sagādāt nāvi saviem upuriem? Kas
par niekiem, &#x2014; viņi to jau nesa sevī; labākajā
gadījumā jūs nedaudz paātrinājāt tās
uzziedēšanu. Vai zini, kas būtu noticis ar
Agamemnonu, ja tu nebūtu viņu piežmiedzis? Trīs
mēnešus vēlāk viņš būtu miris
ar trieku kādas skaistas verdzenes guļvietā. Bet tavs
noziegums man noderēja.</LINE>
</SPEECH>

<SPEECH>
<SPEAKER>EGISTS</SPEAKER>
<LINE>Jums
noderēja? Es to nožēloju piecpadsmit gadus, un jums tas
esot noderējis? Kāda nelaime!</LINE>
</SPEECH>

<SPEECH>
<SPEAKER>JUPITERS</SPEAKER>
<LINE>Bet
kādēļ? Tieši tādēļ tas man
kalpo, ka tu to nožēlo; man patīk noziegumi, kuri
atmaksājas. Man patika tavs tādēļ, ka tas bija
akls un kurls, kas pats sevi neapzinājās, klasisks, vairāk
līdzinās kataklizmai, ne cilvēku veikumam: tu cirti
niknuma un baiļu uzplūdā; un vēlāk, kad
drudzis pārgāja, tu raudzījies uz savu rīcību
ar šausmām, negribēji to vairs atzīt. Bet kāds
labums  man bijis no tā! Viena beigta cilvēka dēļ
divdesmit tūkstoši citu nožēlas pārņemtu
&#x2014; tā tik ir bilance. Tas man ir bijis labs darījums.</LINE>
</SPEECH>

<SPEECH>
<SPEAKER>EGISTS</SPEAKER>
<LINE>Es
jūtu, kas slēpjas aiz visām šīm runām:
Orests nejutīs nožēlu. 
</LINE>
</SPEECH>

<SPEECH>
<SPEAKER>JUPITERS</SPEAKER>
<LINE>Pat
ne ēnu no tās. Šajā mirklī viņš
metodiski izstrādā plānu, aukstasinīgi un bez
lepnības. Ko lai es iesāku ar slepkavību, ko nenožēlo,
ar vīzdegunīgu, mierīgu nogalināšanu, kas
slepkavas dvēselē ir viegla kā tvaiks? Es to 
aizkavēšu. Ak, es ienīstu noziegumus, ko pastrādā
jaunā paaudze: tie ir nepateicīgi un neauglīgi kā
pelavas. Viņš tevi nokaus kā cāli, šis
maigais, jaunais cilvēks, un aizies sarkanām rokām,
bet skaidru sirdsapziņu. Es tad būšu pazemots tavā
vietā. Nu, tā! Sauc sargus.</LINE>
</SPEECH>

<SPEECH>
<SPEAKER>EGISTS</SPEAKER>
<LINE>Es
jums jau teicu, ka ne. Gatavojamais noziegums jums ir tik netīkams,
ka man tas pat nedaudz ir pa prātam.</LINE>
</SPEECH>

<SPEECH>
<SPEAKER>JUPITERS, <STAGEDIR>mainīdams toni</STAGEDIR></SPEAKER>
<LINE>Egist,
tu esi valdnieks, un es vēršos pie tavas valdītāja
apziņas. Jo tev patīk valdīt.</LINE>
</SPEECH>

<SPEECH>
<SPEAKER>EGISTS</SPEAKER>
<LINE>Un tad?</LINE>
</SPEECH>

<SPEECH>
<SPEAKER>JUPITERS</SPEAKER>
<LINE>Tu
mani ienīsti, taču mēs esam radinieki; es esmu tevi
radījis pēc savas līdzības: ķēniņš,
tas ir Dievs zemes virsū, cildens un nelaimi vēstošs
kā Dievs.</LINE>
</SPEECH>

<SPEECH>
<SPEAKER>EGISTS</SPEAKER>
<LINE>Nelaimi vēstošs? Jūs?</LINE>
</SPEECH>

<SPEECH>
<SPEAKER>JUPITERS</SPEAKER>
<LINE>Uzlūko
mani. (<I>Ilgs
klusums.</I>) Es
teicu, ka tu esi radīts pēc manas līdzības. Mēs
abi gādājam, lai valdītu kārtība. Tu &#x2014;
Argosā, es &#x2014; pasaulē. Un tas pats noslēpums
smagi nospiež mūsu sirdis.</LINE>
</SPEECH>

<SPEECH>
<SPEAKER>EGISTS</SPEAKER>
<LINE>Man
nav noslēpumu.</LINE>
</SPEECH>

<SPEECH>
<SPEAKER>JUPITERS</SPEAKER>
<LINE>Un tomēr ir. Tas pats, kas man. Dievu un valdnieku sāpīgais
noslēpums ir tas, ka cilvēki ir brīvi. Viņi ir
brīvi, Egist. Tev tas ir zināms, bet viņi to nezina.</LINE>
</SPEECH>

<SPEECH>
<SPEAKER>EGISTS</SPEAKER>
<LINE>Ak,
Dievs! Ja viņi to zinātu, viņi aizdedzinātu manu
pili no visām pusēm. Lūk, jau piecpadsmit gadu es
spēlēju komēdiju, lai tiem slēptu viņu varu.</LINE>
</SPEECH>

<SPEECH>
<SPEAKER>JUPITERS</SPEAKER>
<LINE>Nu
redzi, cik līdzīgi mēs esam.</LINE>
</SPEECH>

<SPEECH>
<SPEAKER>EGISTS</SPEAKER>
<LINE>Līdzīgi?
Kādas ironijas dēļ kāds Dievs teic man līdzīgs
esam? Kopš es valdu, visi mani darbi un visi mani vārdi
virzīti uz to, lai veidotu savu tēlu. Es gribu, lai ikviens
no maniem pavalstniekiem to nestu sevī, lai arī vientulībā
viņš justu, ka mans bargais skatiens ir nomodā pat
pār viņa visslepenākajām domām. Bet es pats
esmu pirmais sevis upuris: es vairs nesaskatu, kā viņi mani
redz, es noliecos pār viņu dvēseļu atsegtajām
akām un tur, pašā dibenā, ir mans attēls.
Tas man ir pretīgi un valdzinoši. Dievs visvarenais, kas
gan es esmu cits, kā vien bailes, ko citi no manis jūt? 
</LINE>
</SPEECH>

<SPEECH>
<SPEAKER>JUPITERS</SPEAKER>
<LINE>Un
kas tad, pēc tavām domām, esmu es? (<I>Norādot
uz statuju.</I>)
Man jau arī ir savs attēls. Vai tad tu domā, ka man
tas neriebj? Jau simttūkstoš gadu es dejoju cilvēku
priekšā. Lēnu un skumīgu deju. Vajag, lai viņi
mani uzlūkotu: kamēr viņu acis pievērstas man,
tie aizmirst ielūkoties paši sevī. Ja es aizmirstos
kaut uz mirkli, ja es ļautu viņu skatiem novērsties...</LINE>
</SPEECH>

<SPEECH>
<SPEAKER>EGISTS</SPEAKER>
<LINE>Un
tad?</LINE>
</SPEECH>

<SPEECH>
<SPEAKER>JUPITERS</SPEAKER>
<LINE>Atstāsim
to! Tas attiecas tikai uz mani. Tu esi paguris, Egist, bet par ko tu
žēlojies? Tu nomirsi. Es ne. Kamēr vien uz šīs
zemes būs cilvēki, es būšu notiesāts dejot
viņiem priekšā.</LINE>
</SPEECH>

<SPEECH>
<SPEAKER>EGISTS</SPEAKER>
<LINE>Ak,
vai! Bet kas tad mūs notiesājis?</LINE>
</SPEECH>

<SPEECH>
<SPEAKER>JUPITERS</SPEAKER>
<LINE>Neviens
cits, kā mēs paši, jo mums ir viena un tā pati
kaislība. Tev patīk kārtība, Egist?</LINE>
</SPEECH>

<SPEECH>
<SPEAKER>EGISTS</SPEAKER>
<LINE>Kārtība?
Tas tiesa. Kārtības labad es savaldzināju
Klitaimnēstru, kārtības dēļ nogalināju
savu valdnieku. Es gribēju, lai valda kārtība un lai
tā valda caur mani. Es esmu dzīvojis bez iekāres, bez
mīlas, bez cerības, es esmu uzturējis kārtību.
Ai, drausmīgā un dievišķā kaislība!</LINE>
</SPEECH>

<SPEECH>
<SPEAKER>JUPITERS</SPEAKER>
<LINE>Mums
nevarēja būt citas: es esmu Dievs un tu esi dzimis, lai
būtu valdnieks.</LINE>
</SPEECH>

<SPEECH>
<SPEAKER>EGISTS</SPEAKER>
<LINE>Ak,
vai!</LINE>
</SPEECH>

<SPEECH>
<SPEAKER>JUPITERS</SPEAKER>
<LINE>Egist,
mans radījum un mirstīgais brāli, šās
kārtības vārdā, kurai mēs abi kalpojam, es
tev pavēlu: liec sagrābt Orestu un viņa māsu!</LINE>
</SPEECH>

<SPEECH>
<SPEAKER>EGISTS</SPEAKER>
<LINE>Vai
tad viņi ir tik bīstami?</LINE>
</SPEECH>

<SPEECH>
<SPEAKER>JUPITERS</SPEAKER>
<LINE>Orests
zina, ka viņš ir brīvs. 
</LINE>
</SPEECH>

<SPEECH>
<SPEAKER>EGISTS <STAGEDIR>satraukti</STAGEDIR></SPEAKER>
<LINE>Viņš
zina, ka ir brīvs?
Bet tad jau nepietiek viņu iekalt važās. Brīvs cilvēks
pilsētā ir kā kraupaina avs ganāmpulkā. Viņš
inficēs visu valsti un sagraus manu darbu. Dievs, visvarenais,
ko tu vēl gaidi, ka nesatriec viņu ar saviem zibeņiem?</LINE>
</SPEECH>

<SPEECH>
<SPEAKER>JUPITERS <STAGEDIR>lēni</STAGEDIR></SPEAKER>
<LINE>Viņu
satriekt. (<I>Pēc
brīža. Noguris un sagumis.</I>)
Egist, dieviem ir vēl viens noslēpums...</LINE>
</SPEECH>

<SPEECH>
<SPEAKER>EGISTS</SPEAKER>
<LINE>Ko tu saki?</LINE>
</SPEECH>


<SPEECH>
<SPEAKER>JUPITERS</SPEAKER>
<LINE>Ja
kāda cilvēka dvēselē reiz uzliesmojusi brīvība,
dievi vairs neko nevar iesākt pret šo cilvēku. Jo tā
ir cilvēku darīšana, tādēļ citiem
cilvēkiem &#x2014; un viņiem vienīgajiem &#x2014; nākas
izšķirt, vai ļaut tam skraidīt apkārt vai
arī viņu nožmiegt.</LINE>
</SPEECH>

<SPEECH>
<SPEAKER>EGISTS, <STAGEDIR>viņu uzlūkojot</STAGEDIR></SPEAKER>
<LINE>Viņu nožmiegt? Nu labi. Es tev, protams, paklausīšu. Tikai
nesaki vairs neko un nepaliec šeit vēl ilgāk, jo es
to nevaru panest.</LINE>
<STAGEDIR>Jupiters
iziet.</STAGEDIR>
</SPEECH>
</SCENE>




<SCENE id="act2b-6"><TITLE>VI&#xA0;&#xA0;A I N A</TITLE>
<STAGEDIR>EGISTS paliek uz brīdi viens, tad
ELEKTRA un ORESTS</STAGEDIR>

<SPEECH>
<SPEAKER>ELEKTRA, <STAGEDIR>metoties pie durvīm</STAGEDIR></SPEAKER>
<LINE>Cērt
viņam! Nedod viņam laiku kliegt! Es aizturēšu
durvis.</LINE>
</SPEECH>


<SPEECH>
<SPEAKER>EGISTS</SPEAKER>
<LINE>Tas
taču esi tu, Orest?</LINE>
</SPEECH>

<SPEECH>
<SPEAKER>ORESTS</SPEAKER>
<LINE>Aizstāvies!</LINE>
</SPEECH>

<SPEECH>
<SPEAKER>EGISTS</SPEAKER>
<LINE>Es
neaizstāvēšos. Ir jau par vēlu saukt, un es
priecājos, ka ir par vēlu. Bet es neaizstāvēšos.
Es gribu, lai tu mani noslepkavo.</LINE>
</SPEECH>

<SPEECH>
<SPEAKER>ORESTS</SPEAKER>
<LINE>Nu,
labi. Līdzeklis man nav svarīgs. Es tātad būšu
slepkava.</LINE>
<STAGEDIR>Viņš
tam cērt ar zobenu.</STAGEDIR>
</SPEECH>

<SPEECH>
<SPEAKER>EGISTS <STAGEDIR>grīļodamies</STAGEDIR></SPEAKER>
<LINE>Tavs cirtiens ir trāpījis (<I>Viņš
tam pieķeras balstīdamies.</I>)
Ļauj man tevi uzlūkot. Vai tiesa, ka tu nenožēlo?</LINE>
</SPEECH>

<SPEECH>
<SPEAKER>ORESTS</SPEAKER>
<LINE>Nožēlot?
Kādēļ? Es daru to, kas ir taisnīgi.</LINE>
</SPEECH>

<SPEECH>
<SPEAKER>EGISTS</SPEAKER>
<LINE>Taisnīgi
ir tas, ko grib Jupiters. Tu biji šeit noslēpies un to
dzirdēji.</LINE>
</SPEECH>

<SPEECH>
<SPEAKER>ORESTS</SPEAKER>
<LINE>Kāda
man daļa gar Jupiteru? Taisnīgums ir cilvēku darīšana,
un man nav vajadzīgs neviens Dievs, lai man to mācītu.
Ir taisnīgi satriekt tevi, riebīgais neģēli, un
sagraut tavu varu pār Argosas ļaudīm, ir taisnīgi
atdot viņiem pašcieņas izjūtu.</LINE>
</SPEECH>

<STAGEDIR>Viņš
to atgrūž.</STAGEDIR>

<SPEECH>
<SPEAKER>EGISTS</SPEAKER>
<LINE>Man nelabi.</LINE>
</SPEECH>

<SPEECH>
<SPEAKER>ELEKTRA</SPEAKER>
<LINE>Viņš
grīļojas un viņa seja kļūst blāva. Ak,
šausmas! Cik neglīts ir cilvēks, kad viņš
mirst.</LINE>
</SPEECH>

<SPEECH>
<SPEAKER>ORESTS</SPEAKER>
<LINE>Klusē!
Lai viņš kapā neaiznes citas atmiņas, kā
vienīgi par mūsu prieku. 
</LINE>
</SPEECH>

<SPEECH>
<SPEAKER>EGISTS</SPEAKER>
<LINE>Esiet nolādēti abi! 
</LINE>
</SPEECH>

<SPEECH>
<SPEAKER>ORESTS</SPEAKER>
<LINE>Vai
tu vienreiz nebeigsi mirt?</LINE>
<STAGEDIR>Viņš
tam cērt. Egists krīt.</STAGEDIR>
</SPEECH>

<SPEECH>
<SPEAKER>EGISTS</SPEAKER>
<LINE>Ņem
vērā mušas, Orest, ņem vērā mušas!
Viss nav beidzies.</LINE>
</SPEECH>


<STAGEDIR>Viņš
mirst.</STAGEDIR>

<SPEECH>
<SPEAKER>ORESTS, <STAGEDIR>viņu atgrūžot ar kāju</STAGEDIR></SPEAKER>
<LINE>Viņam katrā ziņā viss ir beidzies. Tagad ved mani uz
karalienes istabu.</LINE>
</SPEECH>


<SPEECH>
<SPEAKER>ELEKTRA</SPEAKER>
<LINE>Orest...</LINE>
</SPEECH>

<SPEECH>
<SPEAKER>ORESTS</SPEAKER>
<LINE>Nu?</LINE>
</SPEECH>

<SPEECH>
<SPEAKER>ELEKTRA</SPEAKER>
<LINE>Viņa
mums vairs nevar kaitēt...</LINE>
</SPEECH>

<SPEECH>
<SPEAKER>ORESTS</SPEAKER>
<LINE>Un tad? ... Es tevis vairs nepazīstu. 
Tu pirms brīža tā nerunāji. 
</LINE>
</SPEECH>

<SPEECH>
<SPEAKER>ELEKTRA</SPEAKER>
<LINE>Orest...
es tevis arī vairs nepazīstu.</LINE>
</SPEECH>

<SPEECH>
<SPEAKER>ORESTS</SPEAKER>
<LINE>Nu labi; iešu viens. 
</LINE>
</SPEECH>


<STAGEDIR>Viņš
iziet.</STAGEDIR>
</SCENE>




<SCENE id="act2b-7"><TITLE>VII&#xA0;&#xA0;A I N A</TITLE>
<STAGEDIR>ELEKTRA viena.</STAGEDIR>


<SPEECH>
<SPEAKER>ELEKTRA</SPEAKER>
<LINE>Vai
viņa kliegs? (<I>Mirklis
klusuma. Viņa ieklausās.</I>) Viņš
soļo pa koridoru. Kad viņš būs atvēris
ceturtās durvis... ak! ...es to esmu gribējusi! Es to
gribu, <I>vajag</I>,
lai es to joprojām gribētu.
(<I>Viņa uzlūko Egistu.</I>)
Šis te ir beigts. Tas taču ir <I>tas</I>,
ko es gribēju. Es to nevarēju apjēgt. (<I>Viņa
tam tuvojas.</I>)
Simtām reižu es viņu esmu redzējusi sapnī,
izstiepušies šajā pašā vietā ar
zobena dūrienu sirdī. Viņa acis bija ciet, un viņš
izskatījās tā, ir kā gulētu. Kā es viņu
ienīdu, kāds prieks man bija viņu nīst! Bet šis
neizskatās pēc guļoša un viņa acis ir
atvērtas, viņš mani uzlūko. Viņš ir
miris, un mans naids ir miris līdz ar viņu. Un es esmu
šeit; un es gaidu, un otra vēl ir dzīva savas
istabas dziļumā, un tūlīt viņa kliegs. Viņa
kliegs kā zvērs. Ak, es vairs nevaru izturēt šo
skatienu. (<I>Viņa
nometas ceļos un uzmet Egista sejai kādu apmetni.</I>)
Ko tad es īsti gribēju?
(<I>Klusums. Pēc tam Klitaimnēstras kliedziens.</I>) Viņš
ir to sadūris. Tā bija mūsu māte, un viņš
to ir sadūris. (<I>Viņa pieceļas.</I>)
Nu, lūk: mani ienaidnieki ir beigti. Gadiem ilgi es priecājos
par šo nāvi pirms laika, bet tagad mana sirds ir
saspiesta spīlēs. Vai es esmu piecpadsmit gadus sev
melojusi? Tas nav tiesa! Tas nav tiesa! Tas nevar būt tiesa: es
neesmu gļēva! Šajā mirklī es to vēlējos,
un es to joprojām vēlos. Es esmu gribējusi redzēt
šo riebīgo vepri guļam pie manām kājām.
(<I>Viņa norauj apmetni.</I>)
Kāda daļa man gar tavu beigtās zivs skatienu. Es to
esmu gribējusi, šo skatienu, un par to priecājos.
(<I>Vājāki Klitaimnēstras kliedzieni.</I>)
Lai viņa kliedz! Lai viņa kliedz! Es gribu viņas
šausmu kliedzienus un gribu viņas ciešanas.
(<I>Kliedzieni
izbeidzas.</I>)
Prieks! Prieks! Es raudu aiz prieka: mani ienaidnieki ir beigti un
mans tēvs ir atriebts.</LINE>
</SPEECH>

<STAGEDIR>Orests
ienāk ar asiņainu zobenu rokā. Viņa skrien pie
tā. 
</STAGEDIR>
</SCENE>




<SCENE id="act2b-8"><TITLE>VIII&#xA0;&#xA0;A I N A</TITLE>
<STAGEDIR>ELEKTRA,
ORESTS</STAGEDIR>


<SPEECH>
<SPEAKER>ELEKTRA</SPEAKER>
<LINE>Orest!</LINE>
<STAGEDIR>Viņa
metas tam rokās.</STAGEDIR>
</SPEECH>

<SPEECH>
<SPEAKER>ORESTS</SPEAKER>
<LINE>No
kā tev bail?</LINE>
</SPEECH>

<SPEECH>
<SPEAKER>ELEKTRA</SPEAKER>
<LINE>Man
nav bail, es esmu apreibusi. Apreibusi aiz prieka. Vai viņa ilgi
lūdzās žēlastību?</LINE>
</SPEECH>

<SPEECH>
<SPEAKER>ORESTS</SPEAKER>
<LINE>Elektra,
es nenožēloju to, ko esmu izdarījis, bet neuzskatu par
pareizu par to runāt: ir tādas atmiņas, ar kurām
nedalās. Zini tikai to, ka viņa ir mirusi.</LINE>
</SPEECH>

<SPEECH>
<SPEAKER>ELEKTRA</SPEAKER>
<LINE>Mūs
nolādēdama? Pasaki man tikai to: mūs nolādēdama?</LINE>
</SPEECH>

<SPEECH>
<SPEAKER>ORESTS</SPEAKER>
<LINE>Jā.
Mūs nolādēdama. 
</LINE>
</SPEECH>

<SPEECH>
<SPEAKER>ELEKTRA</SPEAKER>
<LINE>Ņem
mani savās rokās, mans mīļais un cieši
apskauj mani, cik vien spēka. Cik tumša ir nakts un šo
lāpu gaisma tik tikko spēj tai izlauzties cauri! Vai tu
mīli mani?</LINE>
</SPEECH>

<SPEECH>
<SPEAKER>ORESTS</SPEAKER>
<LINE>Nav
nakts. Ir
dienas sākums. Mēs esam brīvi, Elektra. Man šķiet,
ka es esmu licis piedzimt tev, ka pats dzimšu līdz ar
tevi. Es tevi mīlu, un tu man piederi. Vēl vakar es biju
viens un šodien man piederi tu. Asinis mūs divkārši
vieno, jo tev ir tās pašas asinis, un mēs esam
izlējuši asinis. 
</LINE>
</SPEECH>

<SPEECH>
<SPEAKER>ELEKTRA</SPEAKER>
<LINE>Met
nost savu zobenu. Dod man šo roku. (<I>Viņa
saņem tā roku un to</I>
<I>skūpsta.)</I>
Tavi pirksti ir īsi un stūraini. Tie ir veidoti, lai ņemtu
un turētu. Dārgā roka! Tā ir baltāka nekā
manējā. Cik smaga tā bija padarīta, lai sistu
mūsu tēva slepkavas! Pagaidi.
(<I>Viņa sameklē lāpu un tuvojas Orestam.</I>)
Man jāapgaismo tava seja, jo nakts sabiezē un es tevi vairs
lāga neredzu. Man vajag tevi redzēt: kad es tevis vairs
neredzu, man no tevis bail; man nevajag no tevis nolaist acis. Es
tevi mīlu. Vajag, lai es domāju, ka tevi mīlu. Cik
savādi tu izskaties! 
</LINE>
</SPEECH>

<SPEECH>
<SPEAKER>ORESTS</SPEAKER>
<LINE>Es
esmu brīvs, Elektra; brīvība uztriekusies man kā
zibens. 
</LINE>
</SPEECH>

<SPEECH>
<SPEAKER>ELEKTRA</SPEAKER>
<LINE>Brīvs?
Es brīva nejūtos. Vai tu vari panākt, lai viss, kas te
bijis, nebūtu noticis? Ir atgadījies kaut kas tāds, ko
mēs nespējam brīvi padarīt par nenotikušu.
Vai tu vari izdarīt tā, ka mēs uz visiem laikiem
nebūtu savas mātes slepkavas?</LINE>
</SPEECH>

<SPEECH>
<SPEAKER>ORESTS</SPEAKER>
<LINE>Vai
tu domā, ka es gribētu to nepieļaut? Es esmu paveicis
<I>savu</I>
darbu, Elektra, un šis darbs bija labs. Es nesīšu
to savos plecos kā pārcēlājs nes ceļiniekus
pāri upei; es to nogādāšu uz viņu krastu
un norēķināsimies tad. Un, jo smagāk man nāksies
nest, jo vairāk es priecāšos, tādēļ,
ka tā ir mana brīvība. Vēl vakar es soļoju
pa zemi kā pagadās, un zem maniem soļiem bēga
tūkstošiem ceļu, &#x2014; tie piederēja citiem. Es tos
visus biju tikai aizņēmies. Gan strūdzinieka taku, kas
vijas līdzās upei, gan mūļu dzinēja ceļu,
gan važoņa bruģēto lielceļu; taču neviens
nebija manējais. Šodien man ir tikai viens ceļš,
un Dievs vien zina, kurp tas ved, bet tas ir <I>mans</I>
ceļš. Kas ar tevi notiek? 
</LINE>
</SPEECH>

<SPEECH>
<SPEAKER>ELEKTRA</SPEAKER>
<LINE>Es
nevaru vairs tevi saredzēt! Šīs lampas nedod gaismu.
Es dzirdu tavu balsi, bet tā mani sāpina, tā mani
graiza kā nazis. Vai turpmāk vienmēr būs tik
tumšs, arī dienā? Orest! Lūk, viņas!</LINE>
</SPEECH>

<SPEECH>
<SPEAKER>ORESTS</SPEAKER>
<LINE>Kas?</LINE>
</SPEECH>

<SPEECH>
<SPEAKER>ELEKTRA</SPEAKER>
<LINE>Lūk,
viņas! No kurienes viņas nāk? Tās karājas no
griestiem kā melnu vīnogu ķekari, un tās ir
viņas, kas sienas padara melnas; tās salien starp lampām
un manām acīm, un tās ir viņu ēnas, kas man
atņem tavu seju. 
</LINE>
</SPEECH>

<SPEECH>
<SPEAKER>ORESTS</SPEAKER>
<LINE>Mušas...</LINE>
</SPEECH>

<SPEECH>
<SPEAKER>ELEKTRA</SPEAKER>
<LINE>Ieklausies!...
Ieklausies viņu spārnu troksnī, tas līdzinās
kalves dārdoņai. Viņas mūs aplenc, Orest. Viņas
mums uzglūn; tūlīt viņas metīsies mums
virsū, un es jutīšu tūkstošiem uzmācīgu
ķepu uz sava ķermeņa. Kurp lai bēg, Orest? Tās
tūkst, tās briest, lūk, tās jau ir bišu
lielumā. Tās mums sekos visur biezos mutuļos. Šausmas!
Es redzu viņu acis, miljoniem viņu acu, kas mūs
uzlūko.</LINE>
</SPEECH>

<SPEECH>
<SPEAKER>ORESTS</SPEAKER>
<LINE>Kāda
mums daļa gar mušām?</LINE>
</SPEECH>

<SPEECH>
<SPEAKER>ELEKTRA</SPEAKER>
<LINE>Tās
ir Erīnijas, Orest, nožēlas dievietes.</LINE>
</SPEECH>

<SPEECH>
<SPEAKER>BALSIS <STAGEDIR>viņpus durvīm</STAGEDIR></SPEAKER>
<LINE>Atveriet!
Atveriet! Ja viņi neatver, tad jāielauž durvis.</LINE>
</SPEECH>


<STAGEDIR>Dobji
sitieni pret durvīm.</STAGEDIR>

<SPEECH>
<SPEAKER>ORESTS</SPEAKER>
<LINE>Pēc
Klitaimnēstras kliedzieniem ir saskrējuši sargi.
Nāc! Ved mani uz Apollona svētnīcu; tur mēs
pavadīsim nakti, pasargāti no cilvēkiem un no mušām.
Rīt es uzrunāšu savu tautu.</LINE>
</SPEECH>


<STAGEDIR>P R I E K Š K A R S</STAGEDIR>
</SCENE>
</ACT>






<ACT id="act3" title="3. cēliens"><TITLE>III&#xA0;&#xA0;C Ē L I E N S</TITLE>
<SCENE id="act3-1"><TITLE>I&#xA0;&#xA0;A I N A</TITLE>
<STAGEDIR>Apollona
templis. Puskrēsla. Skatuves vidū Apollona statuja. Elektra
un Orests guļ statujas pakājē, aptvēruši
savas kājas ar rokām. Erīnijas tos ielenc aplī;
tās guļ stāvus kā bridējputni. Dibenplānā
masīvas bronzas durvis.</STAGEDIR>



<SPEECH>
<SPEAKER>PIRMĀ ERĪNIJA <STAGEDIR>staipīdamās</STAGEDIR></SPEAKER>
<LINE>Hā-ā!
Es gulēju stāvus, pavisam taisna aiz dusmām, un
redzēju baisus naida sapņus. Ai, krāšņais
niknuma zieds, manas sirds sarkanais plaukums. (<I>Viņa met
lokus ap Orestu un Elektru.</I>)
Viņi guļ. Cik viņi ir balti, cik tie ir maigi! Es
velšos tiem uz vēdera un uz krūtīm kā
kalnu upe uz akmeņiem. Es pacietīgi slīpēšu
šo maigo miesu, es to berzīšu, es to rīvēšu,
es notrīšu to līdz kauliem (<I>Viņa
pasper dažus soļus</I>.)
O, tīrais naida rīts! Cik spīdoša atmoda: viņi
guļ, viņi ir nosvīduši, viņi jūt
drudzi; bet es, es esmu nomodā &#x2014; spirgta un cieta, mana dvēsele
ir no vara, un es jūtos kā svētā. 
</LINE>
</SPEECH>

<SPEECH>
<SPEAKER>ELEKTRA <STAGEDIR>pa miegam</STAGEDIR></SPEAKER>
<LINE>Ak, vai!</LINE>
</SPEECH>

<SPEECH>
<SPEAKER>PIRMĀ ERĪNIJA</SPEAKER>
<LINE>Viņa
vaid. Pagaidi tikai, drīz iepazīsi mūsu kodienus, mēs
liksim tev vaimanāt no mūsu glāstiem. Es iespiedīšos
tevī kā tēviņš mātītē, jo
tu esi man  pielaulāta, un tu jutīsi manas mīlas
svaru. Tu esi skaista, Elektra, skaistāka par mani; bet tu
redzēsi, kā mani skūpsti liek novecot; un nepaies ne seši
mēneši, kad es tevi būšu padarījusi par
veceni, taču es, es palikšu jauna. (<I>Viņa
pār to noliecas.</I>) Te
ir skaisti laupījumi, ko pazudināt un gardi apēst; es
tos uzlūkoju, es ieelpoju viņu dvašu un mani smacē
dusmas. Kāda lieliska sajūta ir naida rīta agrumā!
Izjust savus nagus un ilkņus, līdz ar uguni dzīslās.
Naids mani pārpludina un smacē, tas sariet man krūtīs
kā piens. Mostieties, manas māsas, mostieties! Lūk,
jau rīts!</LINE>
</SPEECH>

<SPEECH>
<SPEAKER>OTRĀ ERĪNIJA</SPEAKER>
<LINE>Es sapņoju, ka es kodu.</LINE>
</SPEECH>

<SPEECH>
<SPEAKER>PIRMĀ ERĪNIJA</SPEAKER>
<LINE>Pacieties!
Šodien Dievs viņus sargā, bet drīz bads un
slāpes tos izdzīs no šā patvēruma. Tad tu
viņus kodīsi, cik spēsi.</LINE>
</SPEECH>

<SPEECH>
<SPEAKER>TREŠĀ ERĪNIJA</SPEAKER>
<LINE>Hā-ā! Es gribu skrāpēt.</LINE>
</SPEECH>

<SPEECH>
<SPEAKER>PIRMĀ ERĪNIJA</SPEAKER>
<LINE>Pagaidi
mazliet: jau drīz tavi dzelzs nagi ievilks tūkstošiem
sarkanu svītru vainīgo miesā. Panāciet, manas
māsas, aplūkosim viņus! 
</LINE>
</SPEECH>

<SPEECH>
<SPEAKER>KĀDA ERĪNIJA</SPEAKER>
<LINE>Cik viņi jauni!</LINE>
</SPEECH>

<SPEECH>
<SPEAKER>KĀDA CITA ERĪNIJA</SPEAKER>
<LINE>Cik viņi skaisti!</LINE>
</SPEECH>

<SPEECH>
<SPEAKER>PIRMĀ ERĪNIJA</SPEAKER>
<LINE>Priecājieties:
pārāk bieži noziedznieki ir veci un neglīti; pārāk
reti gadās brīnišķais prieks graut to, kas ir
skaists. 
</LINE>
</SPEECH>

<SPEECH>
<SPEAKER>ERĪNIJAS</SPEAKER>
<LINE>Heijā!
Heijā-ā!</LINE>
</SPEECH>

<SPEECH>
<SPEAKER>TREŠĀ ERĪNIJA</SPEAKER>
<LINE>Orests
ir gandrīz vēl bērns. Manam naidam pret viņu būs
mātes maigums. Es paņemšu klēpī viņa
bālo galvu, es glāstīšu viņa matus.</LINE>
</SPEECH>

<SPEECH>
<SPEAKER>PIRMĀ ERĪNIJA</SPEAKER>
<LINE>Un tad?</LINE>
</SPEECH>

<SPEECH>
<SPEAKER>TREŠĀ ERĪNIJA</SPEAKER>
<LINE>Un
tad es, lūk, šādi pēkšņi iegrūdīšu
divus pirkstus viņa acīs.</LINE>
<STAGEDIR>Viņas visas sāk smieties.</STAGEDIR>
</SPEECH>


<SPEECH>
<SPEAKER>PIRMĀ ERĪNIJA</SPEAKER>
<LINE>Viņi nopūšas, viņi grozās, drīz tie modīsies.
Nu tad, manas māsas, manas māsas, mušas, izrausim
vainīgos no miega ar savu dziesmu.</LINE>
</SPEECH>

<SPEECH>
<SPEAKER>ERĪNIJU KORIS</SPEAKER>
<LINE>Bzz, Bzz, bzz, bzz.</LINE>
<LINE>Mēs gribam sēsties uz tavas puvušās sirds tā, kā mušas uz tortes,</LINE>
<LINE>Sapuvusī sirds, asiņainā sirds, gardā sirds!</LINE>
<LINE>Mēs, tā kā bites, sūksim strutas un pūžņus tavā sirdī,</LINE>
<LINE>Mēs tos vērtīsim medū, tu vēl redzēsi, skaistā, zaļganā medū.</LINE>
<LINE>Kāda gan mīla mūs varētu piepildīt tā, kā spēj naids.</LINE>
<LINE>Bzz, bzz, bzz, bzz.</LINE>
<LINE>Mēs būsim māju sastingušās acis,</LINE>
<LINE>Zobus ņirguša sargsuņa rūciens, kad garām iesi,</LINE>
<LINE>Dārdoņa debesīs pāri tavai galvai.</LINE>
<LINE>Meža šalka,</LINE>
<LINE>Svilpšana, krakšķēšana, čabēšana, kaukšana,</LINE>
<LINE>Mēs būsim nakts.</LINE>
<LINE>Tumša tavas dvēseles nakts.</LINE>
<LINE>Bzz, bzz, bzz, bzz.</LINE>
<LINE>Heijā! Heijā! Heijā-ā!</LINE>
<LINE>Bzz, bzz, bzz, bzz.</LINE>
<LINE>Mēs esam strutu sūcējas, mušas,</LINE>
<LINE>Mēs visu dalīsim ar tevi,</LINE>
<LINE>Mēs meklēsim barību tavā mutē un gaismas stariņus tavu acu dzīlēs,</LINE>
<LINE>Mēs tev sekosim līdz pat kapam.</LINE>
<LINE>Un tikai tārpus laidīsim savā vietā.</LINE>
<LINE>Bzz, bzz, bzz, bzz.</LINE>
<STAGEDIR>Viņas dejo.</STAGEDIR>
</SPEECH>


<SPEECH>
<SPEAKER>ELEKTRA <STAGEDIR>mozdamās</STAGEDIR></SPEAKER>
<LINE>Kas
te runā? Kas jūs esat? 
</LINE>
</SPEECH>

<SPEECH>
<SPEAKER>ERĪNIJAS</SPEAKER>
<LINE>Bzz, bzz, bzz.</LINE>
</SPEECH>

<SPEECH>
<SPEAKER>ELEKTRA</SPEAKER>
<LINE>Ak!
Lūk, jūs. Un tad? Vai tad mēs viņus nenonāvējām,
labu gribēdami?</LINE>
</SPEECH>

<SPEECH>
<SPEAKER>ORESTS <STAGEDIR>mozdamies</STAGEDIR></SPEAKER>
<LINE>Elektra!</LINE>
</SPEECH>

<SPEECH>
<SPEAKER>ELEKTRA</SPEAKER>
<LINE>Kas tu esi? Ā! Tu esi Orests. Ej prom. 
</LINE>
</SPEECH>


<SPEECH>
<SPEAKER>ORESTS?</SPEAKER>
<LINE>Kas ir ar tevi?</LINE>
</SPEECH>

<SPEECH>
<SPEAKER>ELEKTRA</SPEAKER>
<LINE>Tu
mani biedē. Es sapņoju, ka mūsu māte bija
nokritusi augšpēdus, un viņai tecēja asinis, un
viņas asinis straumēm plūda pa visu pils durvju
apakšu. Palūko manas rokas, tās ir aukstas. Nē,
laid mani. Neaizskar! Vai viņai tecēja daudz asiņu?</LINE>
</SPEECH>

<SPEECH>
<SPEAKER>ORESTS</SPEAKER>
<LINE>Klusē.</LINE>
</SPEECH>

<SPEECH>
<SPEAKER>ELEKTRA, <STAGEDIR>pilnīgi pamozdamās</STAGEDIR></SPEAKER>
<LINE>Ļauj
man tevi aplūkot: tu esi viņus nonāvējis. Tas esi
tu, kas viņus nogalināja. Tu esi šeit, tu te
atmosties, no tavas sejas nekas nav redzams, un tomēr tu esi
viņus nonāvējis.</LINE>
</SPEECH>


<SPEECH>
<SPEAKER>ORESTS</SPEAKER>
<LINE>Un tad? Jā, es tos nonāvēju! (<I>Pēc
brīža.</I>)
Tu mani arī biedē. Vakar tu biji tik skaista. Tagad varētu
sacīt, kāds zvērs ar nagiem plosījis tavu seju. 
</LINE>
</SPEECH>


<SPEECH>
<SPEAKER>ELEKTRA</SPEAKER>
<LINE>Kāds
zvērs? Tavs noziegums. Tas man noplēsis vaigus un
plakstiņus: man šķiet, ka manas acis un mani zobi ir
kaili. Un šīs te? Kas ir viņas?</LINE>
</SPEECH>

<SPEECH>
<SPEAKER>ORESTS</SPEAKER>
<LINE>Nedomā
par tām. Viņas neko tev nevar izdarīt.</LINE>
</SPEECH>

<SPEECH>
<SPEAKER>PIRMĀ ERĪNIJA</SPEAKER>
<LINE>Lai tikai viņa panāk mūsu vidū, ja uzdrošinās,
tad tu redzēsi, vai mēs tai neko nevaram padarīt.</LINE>
</SPEECH>

<SPEECH>
<SPEAKER>ORESTS</SPEAKER>
<LINE>Mierā, kuņas! Būdā! (<I>Erīnijas
ņurd.</I>)
Vai ir iespējams, ka tā, kas vakar dejoja uz tempļa
pakāpieniem, tiešām biji tu? 
</LINE>
</SPEECH>

<SPEECH>
<SPEAKER>ELEKTRA</SPEAKER>
<LINE>Esmu novecojusi. Vienā naktī.</LINE>
</SPEECH>

<SPEECH>
<SPEAKER>ORESTS</SPEAKER>
<LINE>Tu
vēl joprojām esi skaista, bet... kur es jau esmu redzējis
šīs nedzīvās acis? Elektra... tu līdzinies
viņai; tu līdzinies Klitaimnēstrai. Vai tad bija jēga
viņu nonāvēt? Kad es savu noziegumu redzu tavās
acīs, tas man iedveš šausmas.</LINE>
</SPEECH>

<SPEECH>
<SPEAKER>PIRMĀ ERĪNIJA</SPEAKER>
<LINE>Tas
tādēļ, ka viņai bail no tevis. 
</LINE>
</SPEECH>


<SPEECH>
<SPEAKER>ORESTS</SPEAKER>
<LINE>Vai
tas tiesa? Vai tiesa, ka tev no manis bail?</LINE>
</SPEECH>

<SPEECH>
<SPEAKER>ELEKTRA</SPEAKER>
<LINE>Liec
mani mierā. 
</LINE>
</SPEECH>

<SPEECH>
<SPEAKER>PIRMĀ ERĪNIJA</SPEAKER>
<LINE>Nu
re! Vai tev tur vēl palikušas kādas šaubas?
Kā tad lai viņa tevi neienīst? Viņa mierīgi
dzīvoja ar saviem sapņiem, atnāci tu, atnesot
slepkavību un zaimus. Un nu, lūk, viņa, dalot tavu
noziegumu, ir piesieta pie šā pjedestāla, vienīgā
zemes gabaliņa, kas tai vēl palicis. 
</LINE>
</SPEECH>

<SPEECH>
<SPEAKER>ORESTS</SPEAKER>
<LINE>Neklausies
viņā.</LINE>
</SPEECH>

<SPEECH>
<SPEAKER>PIRMĀ ERĪNIJA</SPEAKER>
<LINE>Atpakaļ!
atpakaļ! padzen viņu, Elektra, neļauj tam sevi rokām
aizskart. Viņš ir miesnieks! Viņam piesūkusies
salkanā svaigu asiņu dvaka. Viņš to veceni
nogalēja ļoti rupji un neveikli, saproti, vairākos
paņēmienos.</LINE>
</SPEECH>

<SPEECH>
<SPEAKER>ELEKTRA</SPEAKER>
<LINE>Vai
tu man nemelo?</LINE>
</SPEECH>

<SPEECH>
<SPEAKER>PIRMĀ ERĪNIJA</SPEAKER>
<LINE>Tu
vari man ticēt, es tur biju klāt, es dūcot lidinājos
viņiem apkārt.</LINE>
</SPEECH>

<SPEECH>
<SPEAKER>ELEKTRA</SPEAKER>
<LINE>Vai
viņš cirta vairākas reizes?</LINE>
</SPEECH>

<SPEECH>
<SPEAKER>PIRMĀ ERĪNIJA</SPEAKER>
<LINE>Vismaz
reizes desmit. Un ik reizi zobens noskanēja "krik"
viņas brūcē. Viņa aizsedza sev seju un vēderu
rokām, un viņš tai sakapāja tās.</LINE>
</SPEECH>

<SPEECH>
<SPEAKER>ELEKTRA</SPEAKER>
<LINE>Vai
viņa ļoti mocījās? Vai nebija beigta tūlīt?</LINE>
</SPEECH>

<SPEECH>
<SPEAKER>ORESTS</SPEAKER>
<LINE>Neskaties
uz viņām, aizbāz ausis, un, galvenais, neiztaujā
tās. Tu būsi pazudusi, ja iztaujāsi.</LINE>
</SPEECH>

<SPEECH>
<SPEAKER>PIRMĀ ERĪNIJA</SPEAKER>
<LINE>Viņa
briesmīgi mocījās.</LINE>
</SPEECH>

<SPEECH>
<SPEAKER>ELEKTRA, <STAGEDIR>satvērusi savu ķermeni rokās</STAGEDIR></SPEAKER>
<LINE>Ha!</LINE>
</SPEECH>

<SPEECH>
<SPEAKER>ORESTS</SPEAKER>
<LINE>Viņa
grib mūs izšķirt, tā ceļ ap tevi
vientulības mūrus. Uzmanies: tad, kad būsi viena,
gluži viena, bez patvēruma, tad viņas tev uzklups. Elektra,
mēs šo slepkavību izlēmām kopīgi, un
mums kopā jānes tās sekas. 
</LINE>
</SPEECH>

<SPEECH>
<SPEAKER>ELEKTRA</SPEAKER>
<LINE>Tu uzskati, ka es to gribēju?</LINE>
</SPEECH>

<SPEECH>
<SPEAKER>ORESTS</SPEAKER>
<LINE>Vai tad tā nav?</LINE>
</SPEECH>

<SPEECH>
<SPEAKER>ELEKTRA</SPEAKER>
<LINE>Nē,
tas nav tiesa... Pagaidi... Jā! Es vairs nezinu. Es sapņoju
par šo noziegumu. Bet pastrādājis to esi tu, savas mātes bende.</LINE>
</SPEECH>

<SPEECH>
<SPEAKER>ERĪNIJAS <STAGEDIR>smiedamās un klaigādamas</STAGEDIR></SPEAKER>
<LINE>Bende! Bende! Miesnieks!</LINE>
</SPEECH>

<SPEECH>
<SPEAKER>ORESTS</SPEAKER>
<LINE>Elektra,
aiz šīm durvīm ir pasaule. Pasaule un rīts. Ārā
ir saullēkts pār ceļiem. Drīz mēs iziesim,
mēs iesim pa saules apspīdētiem ceļiem, un šīs
nakts meitas zaudēs savu varu: saules stari tās caurdurs kā
šķēpi. 
</LINE>
</SPEECH>

<SPEECH>
<SPEAKER>ELEKTRA</SPEAKER>
<LINE>Saule...</LINE>
</SPEECH>

<SPEECH>
<SPEAKER>PIRMĀ ERĪNIJA</SPEAKER>
<LINE>Tu
nekad vairs neredzēsi sauli, Elektra. Mēs sablīvēsimies
starp sauli un tevi kā siseņu mākonis, un tu it visur
pāri savai galvai nesīsi nakti.</LINE>
</SPEECH>

<SPEECH>
<SPEAKER>ELEKTRA</SPEAKER>
<LINE>Liecieties
mierā! Beidziet mani spīdzināt!</LINE>
</SPEECH>

<SPEECH>
<SPEAKER>ORESTS</SPEAKER>
<LINE>Tas
ir tavs vājums, kas viņām dod spēku. Redzi: viņas
neko neiedrošinās sacīt man. Paklausies: tev ir
uzgūlušās bezvārda šausmas, un tās
mūs šķir. Bet ko gan tu esi pārdzīvojusi
tādu, ko nebūtu pārdzīvojis es? Manas mātes
vaidi... Vai tu domā, ka manas ausis kādreiz pārstās
tos saklausīt? Un viņas milzīgās acis &#x2014; divi
iegruvuši okeāni krīta bālajā sejā,
vai tu domā, ka manas acis jebkad pārstās tās
redzēt? Un baisma, kas plosa tevi, vai tev šķiet, ka
tā kādreiz mitēsies mani grauzt? Bet kāda tam
nozīme: es esmu brīvs. Tas ir viņpus baismas un
atmiņām. Brīvs. Un saskaņā pats ar sevi. Tev
nevajag pašai sevi ienīst, Elektra. Sniedz man savu roku:
es tevi nepametīšu. 
</LINE>
</SPEECH>

<SPEECH>
<SPEAKER>ELEKTRA</SPEAKER>
<LINE>Laid
vaļā manu roku! Tās melnās kuņas, kas te ir
visapkārt, mani biedē, taču mazāk nekā tu.</LINE>
</SPEECH>

<SPEECH>
<SPEAKER>PIRMĀ ERĪNIJA</SPEAKER>
<LINE>Nu
redzi! Nu redzi! Vai ne tā, mazā lellīt, mēs tev
iedvešam mazāk baiļu nekā viņš? Mēs
tev esam vajadzīgas, Elektra, tu esi mūsu bērns. Tev
vajadzīgi mūsu nagi, kas knaibītu tavu miesu, tev
vajadzīgi mūsu zobi, kas plosītu tavas krūtis,
tev vajadzīga mūsu kanibāliskā mīla, lai
novērstos no naida, ko tu sevī nes, tev vajadzīgas
miesas sāpes, lai aizmirstu savas dvēseles ciešanas.
Nāc! Nāc! Tev jānokāpj tikai divi soļi, mēs
tevi saņemsim savās rokās, mūsu skūpsti
plosīs tavu trauslo miesu, un tā būs aizmiršana,
aizmiršanās lielo sāpju tīrajā ugunī.</LINE>
</SPEECH>

<SPEECH>
<SPEAKER>ERĪNIJAS</SPEAKER>
<LINE>Nāc! Nāc!</LINE>
<STAGEDIR>Viņas
dejo ļoti lēni, it kā viņu fascinēdamas.
Elektra pieceļas.</STAGEDIR>
</SPEECH>

<SPEECH>
<SPEAKER>ORESTS, <STAGEDIR>to satverot pie rokas</STAGEDIR></SPEAKER>
<LINE>Neej
tur, es tevi lūdzu;
tur tu aiziesi bojā.</LINE>
</SPEECH>

<SPEECH>
<SPEAKER>ELEKTRA, <STAGEDIR>ar spēku atbrīvodamās</STAGEDIR></SPEAKER>
<LINE>Hā! es tevi ienīstu.</LINE>
<STAGEDIR>Viņa
nokāpj pa kāpnēm, visas Erīnijas
viņai uzklūp.</STAGEDIR>
</SPEECH>

<SPEECH>
<SPEAKER>ELEKTRA</SPEAKER>
<LINE>Palīgā!</LINE>
</SPEECH>

<STAGEDIR>Ienāk
Jupiters.</STAGEDIR>
</SCENE>




<SCENE id="act3-2"><TITLE>II&#xA0;&#xA0;A I N A</TITLE>
<STAGEDIR>TIE
PAŠI, JUPITERS.</STAGEDIR>


<SPEECH>
<SPEAKER>JUPITERS</SPEAKER>
<LINE>Būdā!</LINE>
</SPEECH>

<SPEECH>
<SPEAKER>PIRMĀ ERĪNIJA</SPEAKER>
<LINE>Saimnieks!</LINE>
</SPEECH>

<STAGEDIR>Erīnijas
ar nožēlu atvirzās, atstājušas Elektru guļam
pie zemes.</STAGEDIR>

<SPEECH>
<SPEAKER>JUPITERS</SPEAKER>
<LINE>Nabaga
bērni! (<I>Viņš virzās pie Elektras.</I>) Lūk,
kur jūs esat nonākuši. Dusmas un žēlums cīnās
manā sirdī. Piecelies, Elektra, kamēr es būšu
te, manas kuces tev nekā ļauna nedarīs. (<I>Viņš
palīdz tai piecelties.</I>)
Cik briesmīga seja! Vienā naktī! Vienā pašā
naktī! Kur tavs zemnieces svaigums? Vienā pašā
naktī tavas aknas, tavas plaušas, tavas īkstis
nolietojušās, tavs ķermenis ir viena vienīga
liela nelaime. Ak, augstprātīgā un trakā jaunība!
Cik daudz ļauna jūs sev esat nodarījuši!</LINE>
</SPEECH>

<SPEECH>
<SPEAKER>ORESTS</SPEAKER>
<LINE>Atmet
šo vientieša toni. Dievu valdniekam tāds
nepiestāv.</LINE>
</SPEECH>

<SPEECH>
<SPEAKER>JUPITERS</SPEAKER>
<LINE>Un
tu atmet savu lepnību! Tā nepiedien noziedzniekam, kas
gatavojas nožēlot savu pārkāpumu.</LINE>
</SPEECH>

<SPEECH>
<SPEAKER>ORESTS</SPEAKER>
<LINE>Es
neesmu noziedznieks, un tu mani nepiespiedīsi nožēlot to,
ko es par noziegumu neatzīstu. 
</LINE>
</SPEECH>

<SPEECH>
<SPEAKER>JUPITERS</SPEAKER>
<LINE>Tu
varbūt pats sevi maldini, taču pacieties: ilgi es tevi
maldos neatstāšu.</LINE>
</SPEECH>

<SPEECH>
<SPEAKER>ORESTS</SPEAKER>
<LINE>Tirdi,
cik vēlies: es neko nenožēloju.</LINE>
</SPEECH>

<SPEECH>
<SPEAKER>JUPITERS</SPEAKER>
<LINE>Pat
ne riebumu, kas tavu māsu pārņēmis tavas vainas
dēļ?</LINE>
</SPEECH>

<SPEECH>
<SPEAKER>ORESTS</SPEAKER>
<LINE>Pat
ne to.</LINE>
</SPEECH>

<SPEECH>
<SPEAKER>JUPITERS</SPEAKER>
<LINE>Elektra,
vai dzirdi? Lūk, cilvēks, kurš teicās tevi
mīlam. 
</LINE>
</SPEECH>

<SPEECH>
<SPEAKER>ORESTS</SPEAKER>
<LINE>Es
viņu mīlu vairāk nekā pats sevi, taču viņas
ciešanu avots ir viņā pašā, tikai viņa
viena var no tām atbrīvoties: viņa ir brīva.</LINE>
</SPEECH>

<SPEECH>
<SPEAKER>JUPITERS</SPEAKER>
<LINE>Un tu? Varbūt tu arī esi brīvs? 
</LINE>
</SPEECH>

<SPEECH>
<SPEAKER>ORESTS</SPEAKER>
<LINE>Tev tas labi zināms.</LINE>
</SPEECH>

<SPEECH>
<SPEAKER>JUPITERS</SPEAKER>
<LINE>Paraugies
uz sevi, nekaunīgais un stulbais radījums! Patiesi, kamēr
tu atrodies starp sargātāja Dieva kājām, tev ir
liela dūša pret šīm izsalkušajām
kucēm, kas tevi ielenc. Ja tu uzdrošinies apgalvot, ka
esi brīvs, tad jau vajadzētu slavināt važās
iekalta un cietumā ieslodzīta katordznieka vai krustā
piesista verga brīvību.</LINE>
</SPEECH>

<SPEECH>
<SPEAKER>ORESTS</SPEAKER>
<LINE>Kādēļ gan ne?</LINE>
</SPEECH>

<SPEECH>
<SPEAKER>JUPITERS</SPEAKER>
<LINE>Ņem
vērā: tu te dižojies ar savu drosmi tādēļ,
ka atrodies Apollona aizsardzībā. Taču Apollons ir
mans paklausīgais kalps. Ja vien es pamāšu ar
pirkstu, viņš tevi pametīs.</LINE>
</SPEECH>

<SPEECH>
<SPEAKER>ORESTS</SPEAKER>
<LINE>Nu labi, māj ar pirkstu, māj ar visu roku.</LINE>
</SPEECH>

<SPEECH>
<SPEAKER>JUPITERS</SPEAKER>
<LINE>Bet kādēļ? Vai tad neesmu teicis, ka man riebj sodīt?
Esmu ieradies, lai jūs glābtu.</LINE>
</SPEECH>

<SPEECH>
<SPEAKER>ELEKTRA</SPEAKER>
<LINE>Mūs
glābt? Beidz izsmiet, atriebes un nāves meistar, jo nav
atļauts &#x2014; arī ne Dievam &#x2014; dot maldīgu cerību
cietējiem.</LINE>
</SPEECH>

<SPEECH>
<SPEAKER>JUPITERS</SPEAKER>
<LINE>Stundas
ceturkšņa laikā tu vari būt prom no šejienes.</LINE>
</SPEECH>

<SPEECH>
<SPEAKER>ELEKTRA</SPEAKER>
<LINE>Sveika
un vesela?</LINE>
</SPEECH>

<SPEECH>
<SPEAKER>JUPITERS</SPEAKER>
<LINE>Es tev to apsolu.</LINE>
</SPEECH>

<SPEECH>
<SPEAKER>ELEKTRA</SPEAKER>
<LINE>Un ko tu, savukārt, prasi no manis? 
</LINE>
</SPEECH>

<SPEECH>
<SPEAKER>JUPITERS</SPEAKER>
<LINE>Es tev nelūdzu neko, mans bērns.</LINE>
</SPEECH>

<SPEECH>
<SPEAKER>ELEKTRA</SPEAKER>
<LINE>Neko?
Vai esmu pareizi sadzirdējusi, labais Dievs, dievišķais
Dievs?</LINE>
</SPEECH>

<SPEECH>
<SPEAKER>JUPITERS</SPEAKER>
<LINE>Vai,
gandrīz neko. To, ko tu man vari dot visvieglāk: drusciņu
nožēlas. 
</LINE>
</SPEECH>

<SPEECH>
<SPEAKER>ORESTS</SPEAKER>
<LINE>Uzmanies,
Elektra: šī drusciņa uzgulsies tavai dvēselei
kā kalns.</LINE>
</SPEECH>

<SPEECH>
<SPEAKER>JUPITERS <STAGEDIR>Elektrai</STAGEDIR></SPEAKER>
<LINE>Neklausies
viņā. Atbildi man labāk: kā gan lai tu
nepiekristu nosodīt šo noziegumu; to pastrādājis
cits. Grūti apgalvot, ka tu būtu bijusi tā
līdzdalībniece.</LINE>
</SPEECH>

<SPEECH>
<SPEAKER>ORESTS</SPEAKER>
<LINE>Elektra!
Vai tu noliegsi piecpadsmit gadu naida un cerību?</LINE>
</SPEECH>

<SPEECH>
<SPEAKER>JUPITERS</SPEAKER>
<LINE>Kas
tad runā par noliegšanu? Bet viņa nekad nav
gribējusi, lai šis šausmu darbs notiktu.</LINE>
</SPEECH>

<SPEECH>
<SPEAKER>ELEKTRA</SPEAKER>
<LINE>Ak, vai!</LINE>
</SPEECH>

<SPEECH>
<SPEAKER>JUPITERS</SPEAKER>
<LINE>Nu,
lūk! Tu vari man uzticēties. Vai tad es nelasu sirdīs?
</LINE>
</SPEECH>

<SPEECH>
<SPEAKER>ELEKTRA <STAGEDIR>neticīgi</STAGEDIR></SPEAKER>
<LINE>Un
manā tu lasi, ka es neesmu gribējusi šo noziegumu?
Kad piecpadsmit gadu es to vien sapņoju kā nogalināt
un atriebties? 
</LINE>
</SPEECH>

<SPEECH>
<SPEAKER>JUPITERS</SPEAKER>
<LINE>Nu
redzi! Asiņainajiem sapņiem, kuros tu atradi mierinājumu,
piemita sava veida nevainība: tie tev aizplīvuroja tavu
verdzību, tie bija balzams tavai ievainotajai patmīlībai.
Bet tu nekad neesi ilgojusies tos īstenot. Vai tad es maldos?</LINE>
</SPEECH>

<SPEECH>
<SPEAKER>ELEKTRA</SPEAKER>
<LINE>Ak!
mans Dievs, mans dārgais Dievs, kā es vēlos, kaut tu
nemaldītos!</LINE>
</SPEECH>

<SPEECH>
<SPEAKER>JUPITERS</SPEAKER>
<LINE>Tu,
Elektra, esi pavisam maza meitenīte. Citas mazas meitenes
ilgojas kļūt par visbagātākajām vai
visskaistākajām sievietēm. Un tu, savas dzimtas
nežēlīgā likteņa apžilbusi, tu ilgojies kļūt
par visskumjāko un visnoziedzīgāko. Tu nekad neesi
gribējusi ļaunu: tu esi vēlējusies vienīgi
pati savu nelaimi. Tavā vecumā bērni vēl
rotaļājas ar lellēm vai lec klases; un tu, mazā
nabadzīte, bez lellēm un biedrenēm, spēlēji
slepkavu, jo tā ir tāda rotaļa, ko var spēlēt
viena pati.</LINE>
</SPEECH>

<SPEECH>
<SPEAKER>ELEKTRA</SPEAKER>
<LINE>Ak,
vai! Ak, vai! Es tevī klausos un skaidri redzu to, kas manī
ir.</LINE>
</SPEECH>

<SPEECH>
<SPEAKER>ORESTS</SPEAKER>
<LINE>Elektra!
Elektra! Tieši tagad tu esi vainīga. Kas gan var zināt,
ko tu esi gribējusi, kā vienīgi tu pati? Vai tu ļausi,
lai to izšķir cits? Kādēļ gan kropļot
pagātni, kas vairs nespēj aizstāvēties? Kādēļ
noliegt šo saniknoto Elektru, kāda tu biji, šo
jauno naida dievieti, kuru es tā mīlēju? Un vai tad tu
neredzi, ka šis nežēlīgais Dievs ar tevi rotaļājas?</LINE>
</SPEECH>

<SPEECH>
<SPEAKER>JUPITERS</SPEAKER>
<LINE>Kādēļ
lai es ar jums rotaļātos? Labāk klausieties, ko jums
piedāvāju: ja jūs nosodīsiet savu noziegumu, es
jūs abus iekārtošu Argosas tronī. 
</LINE>
</SPEECH>

<SPEECH>
<SPEAKER>ORESTS</SPEAKER>
<LINE>Mūsu upuru vietā?</LINE>
</SPEECH>

<SPEECH>
<SPEAKER>JUPITERS</SPEAKER>
<LINE>Tā vajag.</LINE>
</SPEECH>

<SPEECH>
<SPEAKER>ORESTS</SPEAKER>
<LINE>Un man būs jāuzvelk vēl neatdzisušās ķēniņa drēbes?</LINE>
</SPEECH>

<SPEECH>
<SPEAKER>JUPITERS</SPEAKER>
<LINE>Nu
tās, vai citas, tas nav svarīgi.</LINE>
</SPEECH>

<SPEECH>
<SPEAKER>ORESTS</SPEAKER>
<LINE>Jā,
pietiktu ar to, ka tās būtu melnas.</LINE>
</SPEECH>

<SPEECH>
<SPEAKER>JUPITERS</SPEAKER>
<LINE>Vai
tad tev nav sēras? 
</LINE>
</SPEECH>

<SPEECH>
<SPEAKER>ORESTS</SPEAKER>
<LINE>Sēras
mātes dēļ, biju to piemirsis. Un vai savus
pavalstniekus man arī nāksies ietērpt sēru
drānās? 
</LINE>
</SPEECH>

<SPEECH>
<SPEAKER>JUPITERS</SPEAKER>
<LINE>Viņi jau tādas valkā.</LINE>
</SPEECH>

<SPEECH>
<SPEAKER>ORESTS</SPEAKER>
<LINE>Tas
tiesa. Dosim tiem laiku nonēsāt veco apģērbu. Nu
tā? Vai saprati, Elektra? Ja tu nobirdināsi kādu
asaru, viņš tev piedāvā Klitaimnēstras
brunčus un kreklus, kurus tu piecpadsmit gadu pati savām
rokām esi mazgājusi. Arī viņas loma tevi gaida,
tev atliks tikai to turpināt, ilūzija būs pilnīga,
visi būs pārliecināti, ka atkal redz tavu māti,
jo tu jau tiecies tai līdzināties. Man tas ir pretīgi:
negatavojos uzvilkt sevis nogalinātā āksta bikses.</LINE>
</SPEECH>

<SPEECH>
<SPEAKER>JUPITERS</SPEAKER>
<LINE>Augstu
tu cel savu galvu! Tu esi nonāvējis vīru, kurš
neaizstāvējās, un veceni, kas lūdzās
žēlastību; ja kāds, kas tevis nepazīst, dzirdētu
tavu runu, tas varētu nodomāt, ka tu esi izglābis savu
dzimto pilsētu, cīnīdamies viens pret trīsdesmit.
</LINE>
</SPEECH>

<SPEECH>
<SPEAKER>ORESTS</SPEAKER>
<LINE>Varbūt
es patiesi esmu izglābis savu dzimto pilsētu? 
</LINE>
</SPEECH>

<SPEECH>
<SPEAKER>JUPITERS</SPEAKER>
<LINE>Tu? Vai tu zini, kas atrodas aiz šīm durvīm? Argosas
ļaudis &#x2014; visi Argosas ļaudis. Viņi gaida savu glābēju
ar akmeņiem, dakšām un bozēm. Lai pierādītu
tam savu pateicību. Tu esi viens kā spitālīgais.</LINE>
</SPEECH>

<SPEECH>
<SPEAKER>ORESTS</SPEAKER>
<LINE>Jā.</LINE>
</SPEECH>

<SPEECH>
<SPEAKER>JUPITERS</SPEAKER>
<LINE>Nekļūsti
tikai iedomīgs tādēļ. Tā ir nicinājuma
un šausmu vientulība, kur viņi atgrūduši
tevi, tu, gļēvākais no visiem slepkavām.</LINE>
</SPEECH>

<SPEECH>
<SPEAKER>ORESTS</SPEAKER>
<LINE>Gļēvākais
no slepkavām ir tas, kurš nožēlo.</LINE>
</SPEECH>

<SPEECH>
<SPEAKER>JUPITERS</SPEAKER>
<LINE>Orest!
Es esmu tevi radījis, es esmu visu radījis: paraugies!
(<I>Tempļa sienas atveras. Parādās debesis,
nosētas zvaigznēm, kas griežas. Jupiters atrodas skatuves
dziļumā. Viņa balss kļuvusi pārcilvēciska
mikrofonā, bet grūtāk saprotama</I>).</LINE>
<LINE>Redzi
šīs planētas, kas rotē stingrā kārtībā,
nekad nesaduroties. Esmu noteicis
to ceļus tā, kā to prasa taisnība. Ieklausies
sfēru Harmonijā, šajā pārpasaulīgajā
minerālu lūgšanas dziesmā, kas atbalsojas visās
debesu malās.</LINE>
<STAGEDIR>(Melodeklamācija)</STAGEDIR>
<LINE>Pateicoties
man, turpinās sugas, esmu nolēmis, lai cilvēks vienmēr
radītu cilvēku, lai suņa mazulis būtu suns, pēc
manas gribas paisuma mīkstās mēles laiza krastmalas
smiltis un atkāpjas nosacītajā stundā, es lieku
zaļot augiem, un mana elpa virza apkārt zemeslodei
ziedputekšņu dzeltenos mākoņus.</LINE>
<LINE>Tev
nav savu māju, iebūviet! Tu pasaulē esi kā
skabarga miesā, kā malu mednieks kunga mežā! Jo
pasaule ir laba; to esmu radījis es pēc savas gribas, un es
esmu Labais. Bet tu, tu esi darījis ļaunu, un lietas tevi
apsūdz savās pārakmeņotajās balsīs:
labais ir visur, tas ir plūškoka mīkstums, avota
dzestrums, krama blāvums, akmens smagums. Tu vari to atrast pat
uguns un gaismas dabā, tevis paša ķermenis tevi
noliedz, jo tas veidojies saskaņā ar maniem priekšrakstiem.
Labais ir tevī un ārpus tevis, tas tevi caurdur kā
izkapts, tas tevi nospiež kā kalns, tas tevi nes un valsta kā
jūra; tikai tas deva iespēju īstenoties taviem
ļaunajiem nodomiem, jo ir bijis sveču gaišums, tava
zobena stingrums, tavas rokas spēks. Un Ļaunais, ar kuru tu
tā lepojies, par kura autoru  uzdodies, kas gan tas ir, ja ne
esības atspulgs, ja ne malduguns, ja ne rēgs, kura paša
eksistence balstās uz Labo. Atgriezies pats sevī, Orest!
Universs tevi noraida, universā tu esi trums. Atgriezies dabā,
denaturētais dēls! Atzīsti savu vainu, nīsti to,
izrauj to no sevis kā izpuvušu un smirdošu zobu.
Vai arī tev nāksies bīties, ka jūra var atkāpties
tavā priekšā, ka avoti var izsīkt tavā
ceļā, ka akmeņi un klinšu bluķi var
izvelties no tavas takas un zeme sadrupt zem tavām kājām.</LINE>
</SPEECH>

<SPEECH>
<SPEAKER>ORESTS</SPEAKER>
<LINE>Lai tā sadrūp, lai klintsbluķi mani soda, un lai puķes
vīst manā ceļā! Ar visu tavu universu nepietiks,
lai pierādītu manu vainu. Tu esi valdnieks pār
dieviem, Jupiter, valdnieks pār akmeņiem un zvaigznēm,
valdnieks pār viļņiem jūrā. Bet tu neesi
valdnieks pār cilvēkiem.</LINE>
<STAGEDIR>Sienas
saslēdzas, Jupiters parādās no jauna, noguris un
sagumis, viņš atguvis dabīgo balsi.</STAGEDIR>
</SPEECH>

<SPEECH>
<SPEAKER>JUPITERS</SPEAKER>
<LINE>Es
neesot tavs valdnieks, nekaunīgais kāpur! Kas tad tevi
radījis?</LINE>
</SPEECH>

<SPEECH>
<SPEAKER>ORESTS</SPEAKER>
<LINE>Tu.
Bet nevajadzēja mani radīt brīvu.</LINE>
</SPEECH>

<SPEECH>
<SPEAKER>JUPITERS</SPEAKER>
<LINE>Es
devu tev brīvību, lai tu kalpotu man<ANCHOR HREF="note16">16</ANCHOR>.</LINE>
</SPEECH>

<SPEECH>
<SPEAKER>ORESTS</SPEAKER>
<LINE>Var
jau būt, bet tā ir pavērsusies pret tevi, un tur mēs
neko nevaram darīt, ne viens, ne otrs. 
</LINE>
</SPEECH>

<SPEECH>
<SPEAKER>JUPITERS</SPEAKER>
<LINE>Beidzot!
Lūk, taisnošanās. 
</LINE>
</SPEECH>

<SPEECH>
<SPEAKER>ORESTS</SPEAKER>
<LINE>Es
netaisnojos</LINE>
</SPEECH>

<SPEECH>
<SPEAKER>JUPITERS</SPEAKER>
<LINE>Patiesi?
Vai tev ir zināms, ka tā ļoti atgādina
taisnošanās ieganstu, šī brīvība,
par kuras vergu tu uzdodies.</LINE>
</SPEECH>

<SPEECH>
<SPEAKER>ORESTS</SPEAKER>
<LINE>Es
neesmu nedz verga saimnieks, nedz vergs, Jupiter. Es <I>esmu</I>
sava brīvība. Tiklīdz tu mani radīji, es jau
beidzu tev piederēt. 
</LINE>
</SPEECH>

<SPEECH>
<SPEAKER>ELEKTRA</SPEAKER>
<LINE>Mūsu
tēva vārdā, Orest, es lūdzu tevi, nepievieno
noziegumam arī vēl zaimus. 
</LINE>
</SPEECH>

<SPEECH>
<SPEAKER>JUPITERS</SPEAKER>
<LINE>Uzklausi
to un atmet cerību viņu vēl pārliecināt ar
saviem argumentiem. Viņas ausīm šāda valoda
šķiet pārāk jauna, pārāk satriecoša.</LINE>
</SPEECH>

<SPEECH>
<SPEAKER>ORESTS</SPEAKER>
<LINE>Manām
arī, Jupiter. Un arī manai rīklei, kas šos
vārdus izdveš, un arī manai mēlei, kas tos rada
un laiž pasaulē: es pats sevi tikko saprotu. Vēl vakar tu
man biji plīvurs uz acīm, vasks manās ausīs. Tas
bija vakar, kad man bija iegansts: tu biji mans iegansts &#x2014; eksistēt,
jo tu man esi licis nākt šajā pasaulē. Lai
kalpotu taviem nolūkiem. Un pasaule bija veca savedēja, kas
man bez mitas vēstīja par tevi. Un tad tu mani pameti.</LINE>
</SPEECH>

<SPEECH>
<SPEAKER>JUPITERS</SPEAKER>
<LINE>Kādēļ
gan man tevi pamest?</LINE>
</SPEECH>

<SPEECH>
<SPEAKER>ORESTS</SPEAKER>
<LINE>Vakar,
es biju līdzās Elektrai; visa tava daba drūzmējās
ap mani: Tā sirēnas balsī apdziedāja tavu
labestību un apbēra mani padomiem. Lai mani pamudinātu
būt iecietīgam, svelmainā diena kļuva maiga kā
aizplīvurots skatiens. Lai mani paskubinātu aizmirst
apvainojumus, debesis likās mīlīgas kā piedošana.
Mana jaunība, pakļaudamās taviem rīkojumiem, sāka
rosīties, tā mana skatiena priekšā bija
padevīga kā līgava, ko taisās pamest. Savu
jaunību es skatīju pēdējo reizi. Bet pēkšņi
man uzklupa brīvība, tā mani tā sagrāba.
Daba atlēca atpakaļ, un es vairs nepiederēju nevienai
paaudzei. Es sajutu, ka esmu gluži viens tavā mazajā
svētītajā pasaulītē, tāds, kas zaudējis
savu ēnu. Un tagad debesīs vairs nebija neviena, ne Labā
vai Ļaunā, ne arī kā cita, kas man varētu ko
pavēlēt.</LINE>
</SPEECH>

<SPEECH>
<SPEAKER>JUPITERS</SPEAKER>
<LINE>Un
tad? Vai gan man vajadzētu apbrīnot kraupainu avi, kas
atšķirta no ganāmpulka, vai spitālīgo, kas
ieslēgts leprozorijā? Padomā, Orest: tu esi bijis 
daļa no mana ganāmpulka, tu ganījies manos zālainajos
klajumos manu avju vidū. Tava brīvība ir vienīgi
kraupis, kas tevi saēd, &#x2014; tā ir trimda.</LINE>
</SPEECH>

<SPEECH>
<SPEAKER>ORESTS</SPEAKER>
<LINE>Tev
taisnība. Tā ir trimda.</LINE>
</SPEECH>

<SPEECH>
<SPEAKER>JUPITERS</SPEAKER>
<LINE>Ļaunums
nemaz nav tik dziļš. Tas sācies tikai vakar.
Atgriezies mūsu vidū. Palūkojies, cik vientuļš
tu esi, pat tava māsa tevi pamet. Tu esi bāls, un baisma
iepletusi tavas acis. Vai tad tu ceri tā dzīvot? Tevi jau
grauž necilvēcīgas sāpes; tu esi svešs manai
dabai, svešs pats sev. Atgriezies: es esmu aizmiršanās,
es esmu miers.</LINE>
</SPEECH>

<SPEECH>
<SPEAKER>ORESTS</SPEAKER>
<LINE>Svešs
pats sev, es to zinu. Ārpus dabas, pret dabu, bez attaisnojuma,
bez cita patvēruma kā tikai pie sevis. Taču es nedošos
atpakaļ tavu likumu varā: man ir lemts pakļauties
vienīgi sev. Es neatgriezīšos tavā dabā:
tūkstošiem iestaigātu taku ved pie tevis, bet es
varu iet tikai savu ceļu, jo esmu cilvēks, Jupiter, un
katram cilvēkam jāatrod savs ceļš. Cilvēks
dabai iedveš šausmas un arī tevi, Dievu valdniek,
arī tevi cilvēks šausmina. 
</LINE>
</SPEECH>

<SPEECH>
<SPEAKER>JUPITERS</SPEAKER>
<LINE>Tev
taisnība: kad viņi līdzinās tev, es tos ienīstu.</LINE>
</SPEECH>

<SPEECH>
<SPEAKER>ORESTS</SPEAKER>
<LINE>Uzmanies:
tu jau atzīsti savu vājumu. Es tevi neienīstu. Kas man
daļas gar tevi? Mēs slīdēsim viens otram pretim
nesaskaroties, kā divi kuģi. Tu esi Dievs un es esmu brīvs:
mēs esam vienlīdz vientuļi, un mūsu skumjas ir
līdzvērtīgas. Kas tad tev saka, ka es neesmu meklējis
nožēlu visu šo garo nakti? Nožēlu, Miegu. Bet man
vairs nevar būt nožēlas. Ne arī atdusas.</LINE>
<STAGEDIR>Klusums.</STAGEDIR>
</SPEECH>

<SPEECH>
<SPEAKER>JUPITERS</SPEAKER>
<LINE>Ko
tu domā darīt? 
</LINE>
</SPEECH>

<SPEECH>
<SPEAKER>ORESTS</SPEAKER>
<LINE>Argosas
ļaudis ir mani ļaudis. Man vajag tiem atvērt acis. 
</LINE>
</SPEECH>

<SPEECH>
<SPEAKER>JUPITERS</SPEAKER>
<LINE>Nabaga
ļautiņi! Tu viņiem dāvāsi vientulību un
apkaunojumu; tu norausi pārklājus, ar ko es esmu tos
apsedzis un pēkšņi parādīsi viņu
eksistenci, viņu neķītro un banālo eksistenci,
kas tiem veltīgi dota.</LINE>
</SPEECH>

<SPEECH>
<SPEAKER>ORESTS</SPEAKER>
<LINE>Kādēļ
lai es viņiem liegtu izmisumu, kas ir manī, ja reiz tas ir
viņu tiesa?</LINE>
</SPEECH>

<SPEECH>
<SPEAKER>JUPITERS</SPEAKER>
<LINE>Ko viņi ar to iesāks?</LINE>
</SPEECH>

<SPEECH>
<SPEAKER>ORESTS</SPEAKER>
<LINE>Ko vien gribēs: viņi ir brīvi, un cilvēku dzīve
sākas izmisuma viņā krastā.</LINE>
<STAGEDIR>Klusums.</STAGEDIR>
</SPEECH>

<SPEECH>
<SPEAKER>JUPITERS</SPEAKER>
<LINE>Nu
labi, Orest, tas viss bija paredzēts. Kādam cilvēkam
bija lemts pasludināt manu norietu. Bet vai tas esi tu? Kas to
būtu domājis vakar, uzlūkojot tavu meitenīgo
seju? 
</LINE>
</SPEECH>

<SPEECH>
<SPEAKER>ORESTS</SPEAKER>
<LINE>Vai
tad es pats tam būtu ticējis? Vārdi, ko es saku, ir
pārāk skarbi manai mutei, tie plēš to pušu;
liktenis, ko nesu, ir pārāk smags manai jaunībai, viņš
to salauzis. 
</LINE>
</SPEECH>

<SPEECH>
<SPEAKER>JUPITERS</SPEAKER>
<LINE>Es tevi nemaz nemīlu, un tomēr man tevis žēl. 
</LINE>
</SPEECH>

<SPEECH>
<SPEAKER>ORESTS</SPEAKER>
<LINE>Man
tevis arī.</LINE>
</SPEECH>

<SPEECH>
<SPEAKER>JUPITERS</SPEAKER>
<LINE>Ardievu, Orest. (<I>Viņš pasper dažus soļus.</I>)
Bet tu, Elektra, padomā par to: mana valdīšana, cik
tās vajadzīgs, vēl nebūt nav beigusies &#x2014; un es
nedomāju atteikties no cīņas. Raugies, vai esi ar
mani, vai pret mani. Ardievu.</LINE>
</SPEECH>

<SPEECH>
<SPEAKER>ORESTS</SPEAKER>
<LINE>Ardievu!</LINE>
</SPEECH>

<STAGEDIR>Jupiters
iziet.</STAGEDIR>
</SCENE>




<SCENE id="act3-3"><TITLE>III&#xA0;&#xA0;A I N A</TITLE>
<STAGEDIR>TIE
PAŠI bez
JUPITERA</STAGEDIR>


<STAGEDIR>Elektra
lēnām pieceļas.</STAGEDIR>

<SPEECH>
<SPEAKER>ORESTS</SPEAKER>
<LINE>Kurp tu ej?</LINE>
</SPEECH>

<SPEECH>
<SPEAKER>ELEKTRA</SPEAKER>
<LINE>Laid mani! Man nav ko tev teikt.</LINE>
</SPEECH>

<SPEECH>
<SPEAKER>ORESTS</SPEAKER>
<LINE>Tu, ko es vakar iepazinu, vai nāksies tevi zaudēt uz mūžu?</LINE>
</SPEECH>

<SPEECH>
<SPEAKER>ELEKTRA</SPEAKER>
<LINE>Kaut
dievi būtu lēmuši, lai es tevi nekad nebūtu
pazinusi.	</LINE>
</SPEECH>

<SPEECH>
<SPEAKER>ORESTS</SPEAKER>
<LINE>Elektra!
Mana māsa, mana dārgā Elektra! Mana vienīgā
mīla, vienīgais maigums dzīvē, neatstāj mani
gluži vienu, paliec kopā ar mani.</LINE>
</SPEECH>

<SPEECH>
<SPEAKER>ELEKTRA</SPEAKER>
<LINE>Zaglis!
Man nebija nekā sava kā vien nedaudz miera un daži sapņi.
Tu esi man atņēmis visu, tu esi apzadzis ubadzi. Tu biji
mans brālis, mūsu ģimenes galva, tev vajadzēja
mani aizstāvēt. Bet tu esi iegrūdis asinīs, es
esmu jēla kā nodīrāts bullis. Visas rijīgās
mušas ir man apkārt, un mana sirds ir kā šausmīgs
spiets.</LINE>
</SPEECH>

<SPEECH>
<SPEAKER>ORESTS</SPEAKER>
<LINE>Mana
mīļā, ir tiesa, esmu visu ņēmis un man nav
nekā cita ko tev dot kā vien mans noziegums. Bet tā ir
milzu dāvana. Vai tu domā, ka manu dvēseli tas
nenospiež kā svins? Mēs bijām pārāk viegli,
Elektra. Tagad mūsu pēdas zemē iespiežas dziļi kā
ratu riteņi gropē. Nāc, mēs aiziesim un
virzīsimies smagiem soļiem, zem savas dārgās
nastas salīkuši. Tu man sniegsi roku, un mēs
iesim...</LINE>
</SPEECH>

<SPEECH>
<SPEAKER>ELEKTRA</SPEAKER>
<LINE>Kurp?</LINE>
</SPEECH>

<SPEECH>
<SPEAKER>ORESTS</SPEAKER>
<LINE>Es
nezinu. Viņpus upēm un kalniem ir kāds Orests un kāda
Elektra, kuri mūs gaida. Vajadzēs viņus pacietīgi
meklēt.</LINE>
</SPEECH>

<SPEECH>
<SPEAKER>ELEKTRA</SPEAKER>
<LINE>Es
negribu vairs klausīties tevī. Tu man piedāvā
tikai nelaimi un riebumu (<I>Viņa
nolec uz skatuves. Erīnijas viņai lēni tuvojas.</I>)
Palīgā! Jupiter,  Dievu un cilvēku valdniek, mans
valdniek, ņem mani savās rokās, aiznes mani, pasargā
mani! Es sekošu tavam likumam, es būšu tava
verdzene, tava lieta, es apkampšu tavu kāju pēdas un
tavus ceļus. Aizsargā mani no mušām, no mana
brāļa, no manis pašas, neatstāj mani vienu, es
visu dzīvi veltīšu sava grēka apraudāšanai.
Es nožēloju, Jupiter, es nožēloju!</LINE>
<STAGEDIR>Viņa
izskrien ārā.</STAGEDIR>
</SPEECH>

</SCENE>




<SCENE id="act3-4"><TITLE>IV&#xA0;&#xA0;A I N A</TITLE>
<STAGEDIR>ORESTS,
ERĪNIJAS</STAGEDIR>


<STAGEDIR>Erīnijas
virzās, lai sekotu Elektrai. Pirmā Erīnija tās
aiztur.</STAGEDIR>

<SPEECH>
<SPEAKER>PIRMĀ ERĪNIJA</SPEAKER>
<LINE>Laidiet viņu, māsas, viņa mums izsprūk! Bet šis te
mums paliek, un es ceru, ka uz ilgu laiku, jo viņa dvēselīte
ir sīksta. Viņš cietīs par diviem.</LINE>
</SPEECH>

<STAGEDIR>Erīnijas
sāk zumēt un tuvojas Orestam.</STAGEDIR>

<SPEECH>
<SPEAKER>ORESTS</SPEAKER>
<LINE>Es esmu gluži viens.</LINE>
</SPEECH>

<SPEECH>
<SPEAKER>PIRMĀ ERĪNIJA</SPEAKER>
<LINE>Taču
nē, tu maigākais no slepkavām, es pie tevis palieku:
tu redzēsi, kādas spēles mēs izdomāsim, lai
tevi izklaidētu.</LINE>
</SPEECH>

<SPEECH>
<SPEAKER>ORESTS</SPEAKER>
<LINE>Līdz
pat nāvei es būšu viens. Pēc tam...</LINE>
</SPEECH>

<SPEECH>
<SPEAKER>PIRMĀ ERĪNIJA</SPEAKER>
<LINE>Drosmi,
manas māsas, viņš kļūst vājš.
Raugiet, viņa acis ieplešas: drīz viņa nervi kā
arfas stīgas ietrīsēsies izsmalcinātu šausmu
akordā. 
</LINE>
</SPEECH>

<SPEECH>
<SPEAKER>OTRĀ ERĪNIJA</SPEAKER>
<LINE>Drīz
bads viņu izdzīs no patvēruma: pirms vēl
iestāsies vakars, mēs iepazīsim viņa asiņu
garšu.</LINE>
</SPEECH>

<SPEECH>
<SPEAKER>ORESTS</SPEAKER>
<LINE>Nabaga
Elektra!</LINE>
</SPEECH>

<STAGEDIR>Ienāk
Pedagogs.</STAGEDIR>
</SCENE>





<SCENE id="act3-5"><TITLE>V&#xA0;&#xA0;A I N A</TITLE>
<STAGEDIR>ORESTS,
ERĪNIJAS, PEDAGOGS</STAGEDIR>



<SPEECH>
<SPEAKER>PEDAGOGS</SPEAKER>
<LINE>Tā,
manu saimniek, kur jūs esat? Te jau nekā nevar redzēt.
Es jums atnesu kaut ko ēdamu: Argosas ļaudis aplenc templi,
un jums nav ko cerēt no tā izkļūt: šonakt
mēģināsim bēgt. Bet, kamēr gaidāt,
paēdiet! (<I>Erīnijas viņam aizsprosto ceļu).</I>
Ha! kas tad šīs ir? Vēl joprojām māņticības.
Kā es ilgojos pēc jaukajiem Atikas novadiem, kur tas, ko
secina mans prāts, bija patiesība.</LINE>
</SPEECH>

<SPEECH>
<SPEAKER>ORESTS</SPEAKER>
<LINE>Nemēģini man tuvoties, viņas tevi saplosīs dzīvu.</LINE>
</SPEECH>

<SPEECH>
<SPEAKER>PEDAGOGS</SPEAKER>
<LINE>Palēnām, manas skaistulītes! Lūk, ņemiet te gaļu un
augļus, ja mans pienesums jums ir pa prātam.</LINE>
</SPEECH>

<SPEECH>
<SPEAKER>ORESTS</SPEAKER>
<LINE>Argosas
ļaudis, tu saki, esot pulcējušies tempļa
priekšā?</LINE>
</SPEECH>

<SPEECH>
<SPEAKER>PEDAGOGS</SPEAKER>
<LINE>Nu
ja! Un es nemaz nevaru pateikt, kam ir vairāk niknuma un
tieksmes darīt jums ļaunu, &#x2014; šīm skaistajām
meitenītēm te vai jūsu dārgajiem pavalstniekiem.</LINE>
</SPEECH>

<SPEECH>
<SPEAKER>ORESTS</SPEAKER>
<LINE>Tas labi. (<I>Pēc brīža.</I>)
Atver šīs durvis!</LINE>
</SPEECH>

<SPEECH>
<SPEAKER>PEDAGOGS</SPEAKER>
<LINE>Vai
jūs esat traks?! Tur ir viņi ar ieročiem.</LINE>
</SPEECH>

<SPEECH>
<SPEAKER>ORESTS</SPEAKER>
<LINE>Dari,
ko es tev lieku!</LINE>
</SPEECH>

<SPEECH>
<SPEAKER>PEDAGOGS</SPEAKER>
<LINE>Šoreiz
atļaujiet man jums nepaklausīt. Viņi jūs nomētās
akmeņiem, es jums saku! 
</LINE>
</SPEECH>

<SPEECH>
<SPEAKER>ORESTS</SPEAKER>
<LINE>Es
esmu tavs saimnieks, vecais, un es tev pavēlu atvērt šīs
durvis. 
</LINE>
</SPEECH>

<STAGEDIR>Pedagogs
atver durvis.</STAGEDIR>

<SPEECH>
<SPEAKER>PEDAGOGS</SPEAKER>
<LINE>Ak,
vai, vai! Ak, vai, vai!</LINE>
</SPEECH>

<SPEECH>
<SPEAKER>ORESTS</SPEAKER>
<LINE>Abas
vērtnes!</LINE>
</SPEECH>

<STAGEDIR>Pedagogs
atver durvis, slēpjoties aiz vienas vērtnes. Pūlis
mežonīgi atgrūž durvis
un apstājas kā sastindzis uz sliekšņa. Spilgta
gaisma.</STAGEDIR>
</SCENE>


<SCENE id="act3-6"><TITLE>VI&#xA0;&#xA0;A I N A</TITLE>
<STAGEDIR>TIE
PAŠI, PŪLIS</STAGEDIR>

<SPEECH>
<SPEAKER>PŪLIS</SPEAKER>
<LINE>Nosist!
Nosist! Nomētāt akmeņiem! Saplosīt viņu!
Nosist!</LINE>
</SPEECH>

<SPEECH>
<SPEAKER>ORESTS, <STAGEDIR>viņus nedzirdot</STAGEDIR></SPEAKER>
<LINE>Saule!</LINE>
</SPEECH>

<SPEECH>
<SPEAKER>PŪLIS</SPEAKER>
<LINE>Zaimotājs!
Slepkava! Miesnieks! Tevi saraus gabalos. Tavās brūcēs
lies kausētu svinu.</LINE>
</SPEECH>

<SPEECH>
<SPEAKER>KĀDA SIEVIETE</SPEAKER>
<LINE>Es tev izraušu acis!</LINE>
</SPEECH>

<SPEECH>
<SPEAKER>KĀDS VĪRIETIS</SPEAKER>
<LINE>Es ēdīšu tavas aknas!</LINE>
</SPEECH>

<SPEECH>
<SPEAKER>ORESTS, <STAGEDIR>pagriežoties pret viņiem</STAGEDIR></SPEAKER>
<LINE>Lūk,
jūs, mani uzticamie pavalstnieki! Es esmu Orests, jūsu
valdnieks, Agamemnona dēls, un šī ir manas
kronēšanas diena.</LINE>
<STAGEDIR>Pūlis
neapmierināts kurn.</STAGEDIR>
<LINE>Jūs
vairs nekliedzat? (<I>Pūlis
klusē.</I>) Zinu:
es jums iedvešu bailes. Pirms piecpadsmit gadiem, tieši
šajā dienā, kāds cits nāvētājs
nostājās jūsu priekšā. Viņam bija
sarkani cimdi līdz elkoņiem, asiņu cimdi, un no viņa
jums nebija bail, jo viņa acīs jūs lasījāt,
ka viņš ir viens no jums un ka viņam nav drosmes
atzīt savu rīcību. Noziegums, ko tā veicējs
nespēj nest, tas vairs nav šās personas noziegums,
vai ne tā? Tas jau ir gandrīz vai nelaimes gadījums.
Jūs pieņēmāt noziedznieku par savu valdnieku, un
vecais noziegums, klusi smilkstēdams, klīda pa pilsētu
kā saimnieku pazaudējis suns. Uzlūkojiet mani, Argosas
ļaudis, un saprotiet, ka mans noziegums ir tikai mans. Es to
atzīstu visu priekšā, tas ir manas dzīves jēga
un mans lepnums. Jūs nespējat mani nedz sodīt, nedz
apraudāt, un tieši tādēļ jums no manis
bail. Un tomēr, ai, mani ļaudis, es jūs mīlu! Es
nonāvēju jūsu dēļ. Jūsu dēļ.
Es ierados atgūt savu valsti, bet jūs mani atgrūdāt,
jo es nebiju viens no jums. Tagad es esmu. Ai, mani pavalstnieki, mēs
esam sasaistīti asins saitēm, un es esmu cienīgs būt
jums  par valdnieku. Jūsu kļūdas un jūsu nožēlas,
jūsu nakts baisas, Egista noziegums... Viss ir mans, es uzņemos
visu. Nebīstieties vairs no saviem mirušajiem, tie ir
<I>mani</I> mirušie. Un redziet: jūsu uzticīgās mušas
jūs pamet manis dēļ. Taču nebīstieties,
Argosas ļaudis, &#x2014; es nesēdīšos asiņains
sava upura tronī. Viens Dievs man to piedāvāja, bet es
sacīju &#x2014; nē! Es gribu būt valdnieks bez zemes un
bez pavalstniekiem. Ardievu, mani ļaudis, mēģiniet
dzīvot: te viss ir citāds, viss jāsāk no jauna.
Un arī man sākas dzīve. Dīvaina... Un vēl
uzklausiet mani! Kādu vasaru Sirosu<ANCHOR HREF="note17">17</ANCHOR>
pārpludināja
žurkas. Tā bija briesmīga sērga, tās sagrauza
visu. Pilsētas iedzīvotāji domāja, ka viņiem
jāmirst. Bet kādu dienu uzradās flautists. Viņš
nostājās pašā pilsētas vidū, tāpat
kā es šeit. (<I>Viņš pieceļas.</I>)
Viņš sāka spēlēt flautu, bet žurkas sanāca
un spiedās viņam apkārt. Tad viņš sāka
iet lieliem soļiem, tā te, (<I>viņš
nokāpj no pjedestāla.</I>)
un sauca Sirosas iedzīvotājiem "Pašķirieties!"
(<I>Pūlis pašķiras.</I>)
Un visas žurkas grozīja galvas neziņā, tāpat kā
mušas. Skatieties! Skatiet mušas! Un tad tās
pēkšņi metās viņam pa pēdām. Un
flautists līdz ar žurkām devās prom uz visiem laikiem.
Lūk, tā.</LINE>
</SPEECH>
<STAGEDIR>Viņš iziet. Erīnijas kaukdamas metas viņam pakaļ.</STAGEDIR>

<STAGEDIR>P R I E K Š K A R S.</STAGEDIR>
</SCENE>

</ACT>





<SECTION id="notes" class="notes">
<TITLE>Ž. P. Sartra lugā "Mušas" minētie antīko leģendu varoņi un kultūras fakti</TITLE>

<P>Sartra lugā minētos tēlus jau daudzus gadsimtus pirms viņa plaši izmantojuši Antīkās pasaules dramaturgi. Ir pamats domāt, ka Senās Grieķijas literātus klasiskajā periodā ietekmējušas leģendas, kurās atspoguļota reālā cīņa par varu vēl daudzus gadsimtus agrāk &#x2014; senajās Mikēnās un Argosā. Šeit par lugas tēliem sniegšu tikai īsu informāciju vispārīgai orientācijai. Ja kāds vēlas salīdzināt galveno tēlu traktējumu Sartra lugā ar to, ko vēstījis Homērs, vai ko snieguši senās Grieķijas traģēdiju rakstnieki &#x2014; Ēshils, Sofokls, un Eiripīds, Senās Romas rakstnieks Seneka un citi literāti, tam vēlams iepazīt minēto autoru dramatiskos sacerējumus, kaut arī tie sarakstīti krietni vēlāk nekā risinājušies tur tēlotie notikumi. Sartra lugas izpratnei tas nav nepieciešams, jo tai ir pašai sava iekšēja loģika, kas tikai epizodiski saistīta ar antīkās literatūras tradīcijām. Šīs piezīmes paredzētas tiem, kuri Senās pasaules autoru darbus nav detalizēti apguvuši, tomēr vēlas gūt elementāru skaidrību par lugas varoņu saistību ar Senās pasaules literatūru. Minēti tikai plašāk pazīstamie nostāsti. Senās leģendas ir stipri pretrunīgas. Var domāt: tām jau antīkajā pasaulē, it īpaši laikā no 8. līdz 4. gadsimtam pirms mūsu ēras, kad radušies ievērojamākie sengrieķu literatūras teksti, būs bijis daudz variantu. Jāpatur vērā, ka antīkie autori, kuru sacerējumi mūsdienās bieži ir vienīgais varoņteiku avots, parasti nav tiekušies autentiski iemūžināt tautas atmiņā saglabātās leģendas, biežāk gan centušies izmantot to varoņus kā literārus tēlus savos oriģināldarbos.
</P>


<OL>
<LI id="note01">Orests.
Saskaņā ar leģendu Agamemnona un Klitaimnēstras
dēls, Elektras jaunākais brālis. Ž. P. Sartra lugā
Elektra viņu min kā savu vecāko brāli; tā
ir atkāpe no tradīcijas. Pēc Agamemnona
noslepkavošanas saskaņā ar vairumu leģendu
Orests patvēries pie sava tēva māsas vīra, veca
valdnieka Strofija Fokidā. Orests un Strofija dēls Pilads
kļuvuši nešķirami draugi. Uz Oresta
jautājumu, kā rīkoties ar tēva slepkavām,
Delfu orākuls ieteicis abus nogalināt. Orests ar Pilada un
Elektras palīdzību tā arī izdarījis, taču
pēc mātes nonāvēšanas sajucis prātā
&#x2014; Erīnijas viņu dzenājušas pa visu pasauli.
Pēc daudzām bīstamām dēkām dažādās
zemēs Orests atguvis prāta skaidrību un kļuvis
par valdnieku Argosā, Mikēnās, kā arī
kaimiņzemēs.</LI>
<LI id="note01a">Ahenobarbs. Sarkanbārdis, no latīņu "barba ahenea" - bronzas bārda.</LI>
<LI id="note01b">Palerma. Liela ostas pilsēta Sicīlijā, ko dibināja feniķieši 734.gadā pirms mūsu ēras, 
500 gadu pēc Trojas kara.</LI>
<LI id="note02">Delfi.
Pilsēta Fokidā. Svarīgs grieķu reliģisks
centrs, kur atradās Apollona templis. Leģendas
par Apollonu kā čūskas &#x2014; Pitona &#x2014; nogalinātāju
vedina domāt, ka vēl agrāk tur bijusi Zemes dievietei
veltīta svētvieta. Šo hipotēzi pastiprina
galvenās pareģes &#x2014; Pitijas &#x2014; nosaukums. Zemes izgarojumu
apreibinātās Pitijas izsaucienus interpretēja
Apollona priesteri. Orākuliskās atbildes bieži bija
divdomīgas, dažādi tulkojamas. Bet tempļa
pareģojumiem daudzu gadsimtu gaitā bija autoritāte
visā Vidusjūras baseinā.</LI> 
<LI id="note03">Noplija.
Ostas pilsēta pie Argolidas līča. Vēsturiskajos
laikos tai ir
bijuši rosīgi ekonomiski sakari ar citām ostām
Grieķijā un Mazāzijā. Noplija no Argosas gaisa
līnijā atrodas tikai dažu kilometru attālumā,
taču Grieķijas agrīnajā periodā, kad
pilsētas savienoja tikai līkumoti kalnu ceļi, šā
attāluma pārvarēšana prasīja vairākas
dienas.</LI>
<LI id="note04">Atēnas.
Ievērojamākā pilsēta Atikā. Atēnu
uzplaukums sākās vairāk nekā 600
gadu pēc Trojas kara. Pazīstamākais agrīnā
perioda Atēnu valdītājs ir bijis Tēzejs, kas
atbrīvoja Atēnas no pakļautības Krētai un
vecumdienās nolaupījis Klitaimnēstras māsu, tad
vēl ļoti jauno skaistuli &#x2014; Helēnu. Vēlāk
Helēna kļuva par Menelaja sievu un par ieganstu Trojas
karam.</LI>
<LI id="note05">Agamemnons. Atreja dēls. Menelaja brālis. Bērnībā abi brāļi slapstījušies dažādos galmos, lai izvairītos no Atreja brāļa &#x2014; Tiesta &#x2014; atriebības. Pieauguši abi brāļi veidoja savu politisko karjeru, nebūdami izvēlīgi līdzekļu ziņā. Abi kļuva par valdniekiem. Agamemnons apprecēja Klitaimnēstru, nogalinot viņas vīru Tiesta dēlu Tantalu (nejaukt ar dievu mīluli &#x2014; Zeva dēlu &#x2014; Tantalu, kam vēlāk nācās ciest mūžīgas mokas), atraujot no Klitaimnēstras krūtīm Tantala bērnu, ko viņa zīdīja, un sašķaidot bērna galvu. Klitaimnēstra savam vīram Agamemnonam dzemdēja trīs meitas &#x2014; Ifiģēniju, Elektru, Hrizotemisu un dēlu Orestu. (Homērs abas vecākās meitas min kā Ifinasu un Laodisi). Agamemnons bija grieķu spēku augstākais virspavēlnieks karā pret Troju. Lai grieķu flotei nodrošinātu labu ceļa vēju, viņam nācās upurēt dievietei Artemidai savu meitu Ifiģēniju. Šī upurēšana bija formālais iegansts Klitaimnēstrai nogalināt Agamemnonu, kad tas atgriezās no Trojas kara. Tā rīkoties Klitaimnēstru varēja pamudināt arī fakts, ka Agamemnons sev līdzi veda privileģētu gūstekni &#x2014; Trojas ķēniņa meitu Kasandru, kas bija Agamemnonam dzemdējusi jau divus dēlus. Turklāt Klitaimnēstras neuzticība Agamemnonam bija plaši zināma, tādēļ viņai nebija pamata sagaidīt, ka ķēniņš pēc atgriešanās būs laipns un mīlas pārpilns pret viņu. Par Agamemnona, Kasandras un viņu bērnu nogalināšanas apstākļiem antīkajos avotos ir dažādas versijas. Galma apvērsuma laikā mazgadīgo Orestu esot paglābusi viņa vecākā māsa Elektra ar dažiem uzticamiem galminiekiem.</LI>
<LI id="note06">Klitaimnēstra.
Spartas ķēniņa Tindareja un Lēdas meita.
Skaistās Helēnas māsa. Viņas pirmais vīrs
bijis Tantals, Tiesta dēls. Agamemnons nogalināja
Klitaimnēstras vīru Tantalu un jaunpiedzimušo
bērnu, lai pats apprecētu Klitaimnēstru, kas dzemdēja
viņam četrus bērnus. Kad Agamemnons aizbrauca karot
uz Troju, Klitaimnēstra iegādājās sev mīļāko
&#x2014; Egistu. Pēc dažām ziņām viņu kopdzīvē
ir radīti divi bērni.</LI>
<LI id="note07">Egists.
Egista tēvs ir Tiests &#x2014; Agamemnona tēvabrālis. Egists
radies asinsgrēkā
&#x2014; Tiests, nepazīdams, kādu nakti izvarojis savu
meitu Pelopiju, kura tumsā pie upes mazgājusies. Kad
Egists piedzimis, māte viņu izlikusi un viņu zīdījusi
kaza. Vēlāk, uzzinādams par sava tēva Tiesta
naidu pret Agamemnona tēvu Atreju un tā dzimtu, viņš
nogalinājis Atreju un vēlāk pavedis
Agamemnona sievu Klitaimnēstru.</LI>
<LI id="note08">Kliedzieni, kas
atskanēja valdnieka pilī, varēja būt sadzirdami
visā pilsētā ne tikai pārnestā, bet arī
tiešā nozīmē &#x2014; Mikēnu uzplaukuma
laikā grieķu pilsētas bija mazas. Atcerēsimies,
ka Ahillejs, vajādams Hektoru, apskrējis apkārt
Trojai trīs reizes (Iliada XXII dziedājums).</LI>
<LI id="note09">Elektra.
Agamemnona un Klitaimnēstras meita. Pēc sava tēva
nāves izglābusi savu jaunāko brāli Orestu,
nosūtot viņu uz Fokidu. Pēc dažiem avotiem Egists
licis viņu ieslēgt pilī. Citi avoti vēsta, ka
Egists izprecinājis Elektru zemas kārtas cilvēkam,
lai viņai nebūtu iespējams dzemdēt varoni, kurš
varētu atriebt Agamemnona nāvi. Elektra palīdzējusi
Orestam un Piladam nogalināt Egistu. Tad viņa
apprecējusies ar Piladu un dzemdējusi viņam divus
dēlus.</LI>
<LI id="note10">Korinta.
Pilsēta pie zemes šauruma, kas savieno Peloponēsas
pussalu ar Vidusgrieķiju.
Pazīstamākais agrīnā perioda Korintas
leģendārais valdnieks ir bijis Sizifs. Klasiskās
Grieķijas laikā Korinta bija bagāta tirdzniecības
pilsēta, kas konkurēja ar Atēnām.</LI>
<LI id="note11">Pauzanijs.
Grieķu ceļotājs. Dzīvojis mūsu ēras 2.
gadsimtā, tātad aptuveni 1400 gadus pēc Trojas kara.
Viņa apraksti par Grieķiju ir vērtīgs vēstures
avots.</LI>
<LI id="note12">Efesa.
Bagāta grieķu tirdzniecības pilsēta Mazāzijas
piekrastē, ko cēluši izceļotāji no
Grieķijas dažus gadsimtus pēc šeit aprakstītajiem
notikumiem. Efesā vēsturiskajos laikos ir
bijis milzīgs templis, veltīts dievietei Artemidai. To
uzskatīja par vienu no septiņiem pasaules brīnumiem.
Tempļa 387 pakāpieni, protams, ir literāra fantāzija.</LI>
<LI id="note13">Dodona.
Pilsēta Epīrā, Ziemeļgrieķijā, kur
atradās sena svētnīca Zevam. Līdzās Delfiem
Dodona bija vieta, kur orākuls pareģoja nākotni,
interpretējot ozolu lapu šalkšanu un citus dabas
trokšņus.</LI>
<LI id="note14">Atrejs. Pelopa un Hipodamejas dēls, Agamemnona un Menelaja tēvs. Lielāko mūža daļu Atrejs nikni cīnījās ar savu brāli Tiestu par varu Mikēnās. Abi šajā cīņā atļāvās lietot nežēlīgus, necilvēcīgus līdzekļus. Tā, piemēram, Atrejs lika noslepkavot trīs mazgadīgos Tiesta dēlus, kaut gan viņi atradās Zeva templī un bija apkampuši altāri, tādēļ saskaņā ar tradīciju atradās dievu aizsardzībā. Nogalinātos bērnus Atrejs lika sacirst gabalos un izgatavot maltīti, ar ko vēlāk pabaroja Tiestu, tikai pēc tam viņam parādot nogalināto bērnu galvas un rokas. Par tempļa apgānīšanu uz Atreju un viņa pēcnācējiem gūlās lāsts. 
</LI>
<LI id="note15">Ifiģēnija.
Agamemnona un Klitaimnēstras vecākā meita, ko
Agamemnons Aulidā upurēja Artemidai, lai nodrošinātu
karagājienam labvēlīgu ceļavēju. Pēc
leģendas Artemida Ifiģēniju aiznesusi uz savu templi
Tauridā (Krimā). Daudzus gadus vēlāk Ifiģēnija
palīdzējusi savam brālim Orestam aizbēgt no
Tauridas, kur viņš nonācis Erīniju vajāts.
</LI>
<LI id="note16">Jautājums par cilvēka brīvību kā izvēles brīvību tirzāts dažādu laikmetu filozofu un arī teologu darbos. Antīkajā sabiedrībā dominēja uzskats, ka dievu griba nosaka cilvēku dzīvi tādā mērā, ka īstenībā cilvēki ir tikai rotaļlietas dievu rokās. Dievi bieži savas pretrunas kārto un arī savas kaprīzes realizē ar cilvēku palīdzību. Tas it īpaši jūtams Homēra poēmās. Arī viduslaikos dominēja uzskats &#x2014; bez kristiešu Dieva ziņas cilvēkam pat matiņš no galvas nenokrīt. Taču, ja cilvēkam pašam nav iespēju izvēlēties savu rīcību, tas morālā aspektā nozīmē, ka viņš nav atbildīgs par to. Jauno laiku filozofijā &#x2014; kā izriet no Kanta  mācības, cilvēks, kam nav bijis iespējams apgrēkoties, nepelna atzinību par savu tikumību, bet tas, kam nav bijis iespējams noziegumu nepieļaut, nepelna sodu. Antīkajā pasaulē cilvēka gribai tādu nozīmi nepiešķīra jo, piemēram, leģendas varonis Edips bija rīkojies tikai krietnu motīvu vadīts, tomēr visi viņu uzskatīja par noziedznieku. G. Leibnics sacerējumā "Teodīceja" pauž uzskatu, ka cilvēka iespēja rīkoties gan krietni, gan nekrietni ir liela žēlastība, ko viņam piešķīris Radītājs, paļaudamies, ka vairums cilvēku pēc brīvas gribas izvēlēsies labo. Ja cilvēki savu rīcību nepastarpinātu ar tikumības apziņu, tad viņi rīkotos kā dzīvnieki. Būtnēm, kas darbotos kā automāti, nebūtu iespējams veikt nodevību un morālā ziņā grimt tik dziļi kā Jūdasam. Taču šādas būtnes neiespētu arī pacelties nesavtīgā pašaizliedzībā, upurēties citu labā. Ja pilnīgi izslēgtu Jūdasa iespēju, nebūtu iespējams arī Kristus. Oresta dialogā ar Jupiteru šī Leibnica atziņa ir iztirzāta sašaurināti. Orests noraida cilvēku reliģiozu pakļaušanos Dievam, taču garīgo brīvību izjūt kā smagu nastu. 
</LI>
<LI id="note17">Sirosa.
Sala
Egeja jūrā ziemeļaustrumos no Eubojas. Salā
saskaņā ar leģendu nogalināts Tēzejs un
ilgu laiku audzināts Ahillejs, kā arī Ahilleja dēls
Neoptolems. Leģenda par žurkām nav saistīta ar Seno
Grieķiju, bet gan ar viduslaiku Vācijas vēsturi.
Hamelnas pilsētu (saukta arī Hamelina), kas atrodas
aptuveni 50 km uz dienvidrietumiem no Hanoveras, 13. gadsimta otrajā
pusē apsēdušas žurkas. Tās kļuvušas
par īstu postu, jo ne tikai apēdušas pārtikas
krājumus, bet grauzušas arī drēbes un koka
mājas. Kāds ieklīdis flautas spēlētājs
piedāvājis paglābt pilsētu no žurkām, bet
prasījis krietnu samaksu. Pilsētnieki to arī
apsolījuši. Flautists ar savu spēlēšanu
izvilinājis no pilsētas visas žurkas, ievilinājis upē
un noslīcinājis. Taču, kad žurku vairs nav bijis,
pilsētnieki flautistam neko nav maksājuši un viņš
aizgājis saīdzis. Pēc kāda laika svētdienā,
tad, kad visi pieaugušie bijuši baznīcā,
flautists ieradies vēlreiz. Šoreiz viņš no
pilsētas izvilinājis visus bērnus un aizvedis
nezināmā virzienā. Tas noticis 1284. gada jūnijā.
Cits leģendas variants stāsta, ka žurku ķērājs
bērnus aizvedis uz netālu esošo Kopenbergas pilsētu
un, kad no Hamelnas saņēmis solīto samaksu par
atpestīšanu no žurkām, atdevis tos vecākiem. 
</LI>
</OL>
</SECTION>




</PLAY>